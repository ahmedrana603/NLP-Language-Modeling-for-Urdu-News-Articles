### Article 1 ###
انتباہ: اس تحریر میں ایسی تفصیلات شامل ہیں جو کچھ قارئین کے لیے پریشان کن ہو سکتی ہیں۔
’کیا اوقات ہے سحر کی کہ وہ مجھے انکار کرے۔ فلرٹ کرنے، غصہ کرنے اور ریپ کرنے میں فرق ہوتا ہے۔ سحر طلاق یافتہ ہیں، ورجن (کنواری) نہیں ہیں۔‘
اس جملے پر سحر کی وکیل جواب دیتی ہیں کہ ملزم کامران اور اُن کے وکیل تمام طلاق یافتہ خواتین کے کردار پر سوال اٹھا رہے اور وہ ہتھکنڈے استعمال کر رہے ہیں جو عموماً متاثرہ خاتون کو ریپ کیسز میں آگے بڑھنے سے روکنے کے لیے استعمال کیے جاتے ہیں۔
یہ مناظر ریپ کے ایک کیس پر بننے والے ٹی وی ڈرامہ ’کیس نمبر 9‘ کے ہیں۔ جیو انٹرنیمنٹ پر نشر ہونے والے اس ڈرامے میں ایک کمرہ عدالت میں ریپ کیس پر جرح ہو رہی ہے۔
ڈرامے میں متاثرہ خاتون سحر کی وکیل سپریم کورٹ کی جج جسٹس عائشہ ملک کے فیصلہ کا حوالہ دیتے ہوئی کہتی ہیں کہ ’متاثرہ شخص کے کردار یا ورجن ہونے یا نہ ہونے پر سوال اُٹھانے سے اس بات کا تعین نہیں ہوتا کہ اُس کا ریپ نہیں کیا گیا۔ بلکہ ایسا کرنے سے ملزم کے بجائے ریپ سے متاثرہ شخص کا ہی ٹرائل شروع ہو جاتا ہے۔ اگر کسی انسان کا کئی لوگوں کے ساتھ جنسی تعلق بھی ہو، تب بھی وہ ریپ کا مستحق نہیں ہوتا۔‘
جس کے جواب میں ملزم کامران کے وکیل کہتے ہیں کہ یہاں ایک معصوم مرد پر ریپ جیسے گھناؤنے جرم کا الزام عائد کیا جا رہا ہے تو پھر سحر کے کردار پر سوال تو اٹھیں گے۔
ڈرامے میں کمرہِ عدالت شاندار ضرور ہے لیکن جرح کے دوران ملزم کامران کے وکیلِ صفائی کے تمام سوالات، انداز اور اشارے وہی ہیں جو عموماً اصل زندگی میں متاثرہ خواتین کو کمرہ عدالت میں برداشت کرنا پڑتے ہیں۔
اس ڈرامے نے سوشل میڈیا پر ایک نئی بحث کو جنم دیا ہے اور بعض افراد نے اس ڈرامے کے ذریعے فراہم کی گئی معلومات کو اہم قرار دیا تو بعض کے خیال میں دورانِ جرح سخت سوالات کرنا پاکستان میں عدالتی کارروائیوں کا حصہ ہے۔
چلیں اب ڈرامے میں دکھائی جانی والی عدالت کے بعد اصل عدالت چلتے ہیں جس کی راہداریاں کھچا کچھ بھری ہوئی ہیں اور چھوٹے سے کمرہ عدالت میں کھڑے ہونے کی جگہ بھی نہیں ملتی۔
حقیقی زندگی میں بھی ریپ کا شکار ہونے والی  کسی بھی خاتون کو کمرہ عدالت کے اندر اور باہر مشکل صورتحال کا سامنا کرنا پڑتا ہے۔
مہوش (فرضی نام) ریپ کا شکار ہوئی ہیں اور اُن کا مقدمہ فی الوقت پاکستان کی ایک عدالتِ میں زیر سماعت ہے۔
بی بی سی سے بات کرتے ہوئے انھوں نے بتایا کہ مقدمے کی سماعت کے دوران انھیں کئی بار بہت عجیب صورتحال کا سامنا کرنا پڑا۔
انھوں نے کہا کہ مردوں سے بھری عدالت میں اُن سے وہ سوالات کیے گئے جس نے انھیں مزید تکلیف میں مبتلا کیا۔
مہوش نے بتایا کہ ’مرد وکیل بہت بے عزت کرتے ہیں، اِتنے بہیودہ سوال کرتے ہیں کہ انسان شرمندہ ہو جائے، جیسا کہ شلوار کس نے اُتاری اور قمیض کس نے اُتاری۔۔۔‘
وہ کہتی ہیں کہ ’یہ ریپ کیس ہے آپ یہ سب کیسے پوچھ سکتے ہیں۔ ویسے ہی انسان پریشان ہوتا ہے کہ ہماری عزت جا چکی ہے اور سوال پوچھ کر مزید دباؤ ڈالا جاتا ہے۔‘
ایڈووکیٹ فرح خان ریپ کے مقدمات میں استغاثہ یا متاثرہ خواتین کی وکیل کے طور پرعدالت میں پیش ہوتی ہیں۔
بی بی سی سے بات کرتے ہوئے انھوں نے بتایا کہ عدالت میں ریپ کی شکار ہونے والی خواتین کے کردار، اُن کے ماضی اور ریپ جیسے واقعات کے بارے میں ملزم کے وکیل کے سوالات متاثرہ خواتین کو مزید دباؤ میں مبتلا کر دیتے ہیں۔
ایڈووکیٹ فرح خان نے بتایا کہ زیادہ تر وکیلِ صفائی ان سوالات کے ذریعے یہ ثابت کرنا چاہتے ہیں کہ متاثرہ خاتون ایک خراب کردار کی مالک ہیں اور یہ کہ اُن کے مؤکل پر جھوٹا الزام عائد کیا جا رہا ہے۔
تعلیم کی کمی، پسماندگی اور پدر شاہی مزاج رکھنے والے معاشرے میں خواتین کو عموماً مردوں سے کم تر سمجھا جاتا ہے۔  ورلڈ اکنامک فورم کی رپورٹ کے مطابق سنہ 2024 میں پاکستان عالمی صنفی فرق کی درجہ بندی میں 146 ممالک کی فہرست میں 145 نمبر پر ہے۔
پاکستان میں جہاں صنف کی بنیاد پر خواتین کے ساتھ امتیازی سلوک برتا جاتا ہے وہیں خواتین کے خلاف غیرت کے نام پر قتل، جنسی تشدد اور ریپ جیسے جرائم کی شرح زیادہ ہے۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
انسانی حقوق کے کارکنان کا کہنا ہے کہ ریپ ایک ایسا جرم ہے جس میں ملزم جرم کے ذریعے اپنی برتری یا تسلط ظاہر کرنے کی کوشش کرتا ہے۔ ہیومن رائٹس کمیشن آف پاکستان کی تازہ رپورٹ کے مطابق سنہ 2024 میں  پاکستان میں 4175 ریپ کیسز اور 733 گینگ ریپ کے کیسز رپورٹ ہوئے ہیں۔
پاکستان نے حال ہی میں انسدادِ ریپ ایکٹ 2023 منظور کیا ہے جس میں ریپ سے متاثرہ شخص کو سرکاری وکیل فراہم کرنے کے ساتھ ساتھ عدالت کو بھی ریپ کے مقدمے کی سماعت چار ماہ میں مکمل کرنے کی ہدایت دی ہے۔
قانون میں وضاحت کے ساتھ یہ بتایا گیا ہے کہ ’مرضی‘ کا کیا مطلب ہے لیکن قانونی ماہرین کا کہنا ہے کہ پولیس، وکلا اور عدالت اکثر متاثرہ خواتین کے احساسات اور جذبات کو سمجھ نہیں پاتے ہیں۔
فرح کا کہنا ہے کہ ریپ کی شکار خواتین کے لیے ٹراما اُس وقت ہی شروع ہو جاتا ہے جب  ایف آر درج کروانے کے بعد سرکاری ہسپتال میں اُن کا میڈیکل ہوتا ہے۔
انھوں نے بتایا کہ میڈیکل لیگل آفسر کے پاس ریپ ٹیسٹ کے لیے ایک مکمل میڈیکل کٹ ہوتی ہے جس میں وجائنا سمیت جسم کے مختلف حصوں سے سویپ لیے جاتے ہیں اور جسم کے مختلف حصوں کا تفصیلی معائنہ ہوتا ہے، جو عموماً ٹراما کا شکار خواتین کے لیے کافی مشکل ہوتا ہے۔
فرح خان کے مطابق پھر یہی میڈیکل رپورٹ جب سماعت کے دوران عدالت میں پیش ہوتی ہے تو وکیلِ صفائی جرح کے دوران متاثرہ خاتون سے ایسے سوالات کرتے ہیں جیسے کہ ریپ کو دہرایا جا رہا ہو، جو متاثرہ خواتین کے لیے تکلیف دہ مرحلہ ہوتا ہے۔
انھوں نے بتایا کہ طبی رپورٹ کے بعد متاثرہ خاتون کے کپڑے جب بطور ثبوت عدالت میں لائے جاتے ہیں تو وکیلِ صفائی اُن کپڑوں اور انڈر گارمنٹس کو عدالت میں دِکھا دِکھا کر متاثرہ شخص سے سوالات پوچھتے ہیں۔
فرح نے ایک کیس کا حوالہ دیتے ہوئے کہا کہ جب ایک متاثرہ خاتون طبی معائنے کے لیے ہسپتال گئیں تو انھیں  ماہواری آ رہی تھی، جس پر ڈاکٹر نے انھیں کچھ دن کے بعد معائنے کے لیے بلایا۔
انھوں نے بتایا کہ ’عدالت میں جب میڈیکل رپورٹ جمع ہوئی تو وکیلِ صفائی نے متاثرہ خاتون سے پوچھا کہ ریپ کے وقت آپ کو ماہواری ہو رہی تھی تو پھر پریڈز کے دوران انٹر کورس کیسے ہوا؟ اور جب آپ کا ریپ ہوا تو ماہواری کا کون سا دن چل رہا تھا؟‘
فرح کے بقول ریپ ایک گھناؤنا جرم ہے اور ریپ کرنے والا یہ نہیں دیکھتا کہ خاتون کو ماہواری ہو رہی ہے یا نہیں۔
انھوں نے بتایا کہ اسی طرح ایک اور کیس میں متاثرہ خاتون سے وکیل نے پوچھا کہ ’کیا ریپ کے دوران انھیں جذباتی تسکین محسوس ہو رہی تھی؟‘
فرح کے بقول ’وکیلِ صفائی کی کوشش ہوتی ہے کہ متاثرہ خاتون کو کنفیوز کر کے ان کی ساکھ متاثر کی جائے اور یہ ثابت کیا جاتا ہے کہ وہ ریپ کا جھوٹا الزام عائد کر رہی ہیں۔‘
انسدادِ ریپ ایکٹ 2023 کے قواعد و ضوابط کے رول نمبر سات میں کہا گیا ہے کہ ریپ کے مقدمے کی سماعت کرنے والے جج پر یہ ذمہ داری عائد ہوتی ہے کہ وہ سماعت کے دوران متاثرہ شخص کو تحفظ فراہم کریں اور خاص کر جرح کے دوران خاتون کے ماضی، کردار اور عمر کے بارے میں متنازع اور توہین کرنے کی نیت سے سوال نہ پوچھنے دیے جائیں۔
لیکن عدالت میں ایسا کم ہوتا ہے کیونکہ وکیلِ صفائی اپنے ملزمان کو بے گناہ ثابت کرنے کی کوشش کرتے ہیں۔
ایڈووکیٹ محمد بلال رشید ریپ کے مقدمات میں بطور وکیلِ صفائی عدالت میں پیش ہوتے ہیں۔ اُن کا کہنا ہے کہ ریپ کے مقدمات میں ملزم کا وکیل وہی کچھ پوچھتا اور ثابت کرنا چاہتا ہے جو اسے ملزم بتاتا ہے۔
بی بی سی سے بات کرتے ہوئے بلال نے کہا کہ ’ریپ کے مقدمات میں بعض اوقات آپ متاثرہ شخص کو دیکھ کر ہی اندازہ لگا لیتے ہیں کہ ریپ ہوا ہے یا نہیں۔‘
انھوں نے کہا کہ بظاہر عدالت میں پیش کیے گئے شواہد جیسے میڈیکل رپورٹ، گواہوں کے بیان اور پولیس رپورٹ  کو دیکھتے ہوئے وکیلِ صفائی کو اندازہ ہو جاتا ہے کہ سچ کیا ہے اور اُسی کی بنیاد پر وکیلِ صفائی اپنی حکمتِ عملی بناتے ہیں۔
وکیلِ صفائی بلال رشید نے کہا کہ ’ہمارے معاشرے میں ہوتا یہ ہے کہ تنازع کوئی اور ہوتا ہے اور ریپ کا الزام لگ جاتا ہے اورہمدردی کے لیے  سب خواتین کے ساتھ ہو جاتے ہیں، ایسے میں مرد کے پاس کچھ نہیں رہتا ہے۔‘
انھوں نے کہا کہ وکیلِ صفائی کا کام ہی اپنے موکل کے حق میں جج کی رائے بہتر کرنا ہے۔
ریپ کے مقدمے کی سماعت کے دوران وکیلِ صفائی کی جانب سے متاثرہ خاتون سے سخت سوالات کے بارے میں وکیل محمد بلال رشید نے کہا کہ پاکستان میں قانونِ شہادت انھیں جرح کے دوران ہر طرح کا سوال کرنے کا اختیار دیتا ہے۔
انھوں نے واضح کیا کہ ’اگر کسی متاثرہ خاتون کا کردار بہت اچھا نہیں ہے تو پھر وکیل کواس کے کردار، اُس کے ماضی  کے بارے میں سوال پوچھنے کا حق ہے۔‘
بلال رشید نے واضح کیا کہ میڈیکل رپورٹ عدالت میں درج کروایا گیا ثبوت ہے اور وکیل صفائی اُس کے حوالے سے متاثرہ خاتون سے سوالات پوچھ سکتے ہیں۔
وکیلِ صفائی بلال رشید کے مطابق تعزیراتِ پاکستان اور قانون شہادت وہ بنیادی قوانین ہیں جس پر پاکستان کا عدالتی نظام کھڑا ہے اور اسی قانون کے تحت وکیلِ صفائی کو یہ اختیار ہے کہ وہ متاثرہ شخص سے سچ نکلوانے کے لیے کوئی بھی سوال کر سکتا ہے۔
بقول بلال رشید کہ ’وکیلِ صفائی کے پاس یہ اختیار ہوتا ہے کہ وہ لیڈنگ سوال کرے اور اپنے الفاظ  متاثرہ شخص سے  ادا کروائے۔‘
انھوں نے کہا کہ انسدادِ ریپ ایکٹ ضرور بن گیا ہے لیکن ان سارے قوانین کی بنیاد تعزیراتِ پاکستان ہے اور کوئی بھی فوجداری قانون اُس سے انحراف نہیں کر سکتی ہے۔
ریپ سے متاثرہ خاتون مہوش نے بی بی سی کو بتایا کہ جب عدالت میں اُن سے ایسے سوال کیے گئے تو وہ بہت پریشان ہوئیں ’جج صاحب نے وکیل کو کہا کہ کچھ لحاظ کر لیں، لیکن پھر یہ پوچھا گیا کہ جسم پر کہاں نشان ہیں۔ یہاں تک کے گواہوں سے بھی پوچھا گیا کہ کیا آپ نے نشان دیکھے ہیں۔‘
انسانی حقوق کے کارکنان، وکلا اور غیر سرکاری تنظیموں کا ماننا ہے کہ انسدادِ ریپ ایکٹ کے تحت ریپ سے متاثرہ شخص کو کافی سہولیات دی گئی ہیں جسے  متاثرہ شخص اپنی شناخت کو مخفی رکھ سکتا ہے، اُسے سرکاری وکیل دیا جاتا ہے اور اسی وجہ سے ریپ کیس اب رپورٹ ہو رہے ہیں۔
ایڈووکیٹ فرح خان کا کہنا ہے کہ انسدادِ ریپ قانون کے بعد سے عدالت کی نظر میں متاثرہ شخص کا تاثر اب بدل گیا ہے جبکہ قانون نے چھوٹی چھوٹی چیزوں کی تشریح سے عدالت کے لیے بہت سے اصطلاحات واضح ہو گئی ہیں۔

### Article 2 ###
پاکستان کے صوبہ پنجاب سے دسمبر کے پہلے ہفتے میں یہ خبر سامنے آئی کہ ریپ کے ایک ملزم کو عدالت سے ضمانت ملنے پر متاثرہ لڑکی نے خود سوزی کی کوشش کی۔
متاثرہ لڑکی کی طرف سے ایک ایسے شخص پر ریپ کا الزام لگایا گیا تھا، جو محکمہ پولیس میں کانسٹیبل تھا اور یہ الزام سامنے آنے کے بعد اس اہلکار کو نوکری سے برخاست بھی کر دیا گیا تھا۔
پاکستان کے صوبہ پنجاب کے ضلع قصور کے ایک گاؤں میں 17 سالہ لڑکی نے ریپ کے نتیجے میں حاملہ ہونے کے بعد ایک بچے کو جنم بھی دیا تھا، جو بعد ازاں وفات پا گیا۔
لیکن اس معاملے میں چونکا دینے والا پہلو اس وقت سامنے آیا جب پنجاب فرانزک سائنس ایجنسی نے نومولود بچے کا ڈی این اے پولیس کانسٹیبل کے ساتھ میچ نہ ہونے کی رپورٹ جاری کی، جس پر عدالت نے ملزم کی ضمانت منظور کر لی۔
اس عدالتی فیصلے کے خلاف متاثرہ لڑکی نے خود سوزی کی کوشش کی تاہم لاہور کے جناح ہسپتال میں کئی روز تک زیر علاج رہنے کے بعد وہ دم توڑ گئی ہیں۔
تاہم ملزم کی ضمانت کے بعد بھی پولیس کی تفتیش ختم نہیں ہوئی اور پانچ مشتبہ افراد کا ڈی این اے ٹیسٹ کروایا گیا، جس کے بعد متاثرہ لڑکی کے حقیقی چچا کا ڈی این اے بچے سے میچ کر گیا۔
پولیس نے لڑکی کے چچا کو بھی گرفتار کر لیا اور عدالت میں پیش کر کے ان کا تین روزہ جسمانی ریمانڈ بھی حاصل کر لیا گیا۔
اس پیچیدہ کیس کو سمجھنے کے لیے ہمیں تین برس پیچھے جانا پڑے گا، جب متاثرہ لڑکی کے والد نے اپنی بیٹی کے ریپ کی ایف آئی آر درج کروائی اور اس کے بعد یہ معاملہ عدالت پہنچا۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
سات مئی 2022 کو قصور کے تھانہ گنڈا سنگھ والا میں درج کروائی جانے والی ایف آئی آر میں مدعی متاثرہ لڑکی کے والد نے مقدمے میں پولیس کانسٹیبل محمد رفیق اور اس کی رشتے دار دو خواتین کو نامزد کیا تھا۔
ایف آئی آر کے مطابق متاثرہ لڑکی ایک خاتون کے گھر کسی کام کے سلسلے میں گئیں جس نے انھیں کمرے میں بٹھایا اور جوس پلایا جسے پیتے ہی وہ بے ہوش ہو گئیں اور مبینہ طور پر ملزم رفیق نے ریپ کیا جبکہ وہ خاتون گھر کے باہر پہرہ دیتی رہیں۔
ایف آئی آر کے مطابق ’ہوش میں آنے پر متاثرہ لڑکی نے شور مچانے کی کوشش کی تو ملزم محمد رفیق نے اسلحے کے زور پر دھمکایا کہ اگر کسی کو بتایا تو تمھیں اور تمھارے والدین کو قتل کردوں گا، اس پر لڑکی ڈر گئی اور اس نے اس بارے میں کسی سے ذکر نہ کیا۔‘
ایف آئی آر میں کانسٹیبل رفیق کی بہن پر الزام لگایا گیا کہ وہ اس واقعے کے تین ماہ بعد متاثرہ لڑکی کے گھر آئیں اور اس کے والدین کو حمل ضائع کرنے والی دوائی دیتے ہوئے کہا کہ ’اپنی بیٹی کا حمل ضائع کروا دیں ورنہ پورے گاؤں میں رسوائی ہو جائے گی‘ جس پر والدین کو اس مبینہ واقعے کے بارے میں علم ہوا اور انھوں نے لیڈی ڈاکٹر سے چیک اپ کروایا تو بیٹی حاملہ پائی گئی۔
اس ایف آئی آر میں پولیس کانسٹیبل محمد رفیق کو ریپ کا ملزم قرار دیتے ہوئے تعزیرات پاکستان کی دفعہ 376 عائد کی گئی جس کی سزا (جرم ثابت ہونے کی صورت میں) کم از کم دس سال اور زیادہ سے زیادہ 25 سال قید اور جرمانہ ہو سکتی ہے جبکہ مقدمے میں نامزد دیگر دو خواتین کو ایما کا ملزم قرار دیتے ہوئے ان پر تعزیرات پاکستان کی دفعہ 109 عائد کی گئی۔
قصور پولیس نے کانسٹیبل محمد رفیق کو نہ صرف گرفتار کر لیا بلکہ اتنا سنگین الزام سامنے آنے کے بعد اسے محکمہ پولیس کی نوکری سے برخاست بھی کر دیا گیا۔
بعد ازاں کیس کی تحقیقات میں انکوائری آفیسر نے کانسٹیبل رفیق کو قصور وار قرار دیتے ہوئے اس کے خلاف چالان عدالت میں پیش کر دیا۔
پولیس تفتیش اور چالان میں یہ واضح طور پر تحریر کیا گیا کہ ملزم رفیق ریپ کا مرتکب ہوا اور اسے سزا ملنی چاہیے تاہم پانچ دسمبر 2025 کو عدالت میں مقدمے کی تاریخ تھی جس میں ایڈیشنل سیشن جج نے ملزم کی ضمانت منظور کر لی اور اس کی رہائی کا حکم دیا۔
ملزم کی رہائی پنجاب فرانزک سائنس ایجنسی لاہور کی بھجوائی جانے والی رپورٹ کی روشنی میں عمل میں آئی کیونکہ متاثرہ لڑکی نے ریپ کے نتیجے میں جس بچے کو جنم دیا تھا اس کا ڈی این اے پولیس کی تحقیقاتی ٹیم نے لیب کو بھجوایا تھا اور لیب نے اپنی رپورٹ میں قرار دیا کہ بچے کا ڈی این اے ملزم محمد رفیق کے ڈی این اے سے میچ نہیں ہوتا۔
پنجاب فرانزک سائنس ایجنسی کی جاری کردہ اس رپورٹ کے مطابق متاثرہ لڑکی نے جس بچے کو جنم دیا تھا وہ ایف آئی آر میں نامزد ملزم محمد رفیق کا بچہ نہیں، تو ایسے میں یہ سوال پیدا ہوا کہ وہ بچہ کس کا ہے؟
پانچ دسمبر کو ہی عدالت میں پیشی کے بعد متاثرہ لڑکی اپنے والد کے ہمراہ ڈسٹرکٹ سیشن کورٹس سے واپس اپنے گاؤں جا رہی تھی کہ اس نے عدالتی فیصلے سے دلبرداشتہ ہو کر اپنے جسم پر پیٹرول چھڑک کر خود کو آگ لگا لی۔
اس واقعے کے شہ سرخیوں میں آنے کے بعد وزیر اعلی پنجاب مریم نواز نے معاملے کی اعلی سطح پر ازسرنو تحقیقات کرنے کی ہدایات جاری کیں اور ایک فیکٹ فائنڈنگ کمیٹی بھی تشکیل دی تاکہ یہ تاثر نہ رہے کہ پولیس اپنے اہلکار کو بچانے کی کوشش کر رہی ہے۔
وزیراعلی پنجاب کی ہدایت پر چیئرپرسن پنجاب وویمن پروٹیکشن اتھارٹی حنا پرویز بٹ نے قصور کا دورہ کیا اور کیس کی تفصیلات معلوم کیں۔ بعد ازاں انھوں نے جناح ہسپتال لاہور کا دورہ کر کے زیرعلاج متاثرہ لڑکی کی تیمارداری کی اور اس سے بھی کیس بارے میں تفصیلات دریافت کیں۔
پولیس کی تحقیقاتی ٹیم کے سامنے سب سے بڑا سوال یہ تھا کہ اگر پولیس کانسٹیبل ریپ کے نتیجے میں پیدا ہونے والے بچے کا باپ نہیں تو متاثرہ لڑکی اس پر کیوں الزام لگا رہی ہے اور اس کے علاوہ اور کون ریپ کا ملزم ہو سکتا ہے۔
ڈسٹرکٹ پبلک پراسکیوٹر نے ملزم رفیق کا ڈی این اے میچ نہ ہونے پر ضلعی پولیس کو ایک خط تحریر کیا کہ تفتیش کے دائرہ کار کو وسیع کرتے ہوئے کسی سینیئر افسر کو تفتیش پر مامور کیا جائے تاکہ مرکزی ملزم کی نشاندہی کر کے اسے سزا دلوائی جا سکے۔
قصور کے ڈسٹرکٹ پولیس آفیسر محمد عیسیٰ خاں نے بی بی سی کو بتایا کہ وزیر اعلیٰ پنجاب مریم نواز کی ہدایات کے بعد ایک فیصلہ تو یہ کیا گیا کہ پولیس کانسٹیبل رفیق کا دوبارہ ڈی این اے کروایا جائے گا تاکہ اگرکوئی غلطی ہو تو دوبارہ ڈی این اے میں وہ کلیئر ہو سکے جبکہ دوسرا فیصلہ ان افراد کا ڈی این اے کروانے کا تھا جن کے بارے میں یہ شک ہو کہ وہ اس لڑکی کے ساتھ ریپ کرسکتے ہیں۔
محمد عیسیٰ خاں کے مطابق ایسا کام یقیناً وہی کر سکے گا جس کی رسائی لڑکی تک ہو، جس میں گھر میں رہنے والے افراد، قریبی رشتے دار اور محلہ کا کوئی شخص ہو سکتا ہے۔
’پولیس نے اپنے انٹیلیجنس نیٹ ورک کے ذریعے معاملے کا کھوج لگایا اور ان پانچ مشتبہ افراد کی فہرست تیار کی جن کے بارے میں امکان تھا کہ یہ لوگ ایسا کرسکتے ہیں۔ ان پانچ افراد میں لڑکی کا چچا بھی شامل تھا کیونکہ یہ لوگ جوائنٹ فیملی میں رہتے ہیں۔‘
جب لیب سے رپورٹ آئی تو اس میں چچا کا ڈی این اے میچ کر گیا جس پر پولیس نے فوری طور پر ملزم کو گرفتار کر لیا اور اس کو عدالت میں پیش کر کے تین روزہ جسمانی ریمانڈ بھی حاصل کر لیا۔
متاثرہ لڑکی کی طرف سے پولیس کانسٹیبل پر الزام لگائے جانے کے سوال پر ڈسٹرکٹ پولیس آفیسر محمد عیسیٰ خاں نے بتایا کہ تفتیش میں اس بات کی تصدیق ہوئی کہ کانسٹیبل محمد رفیق کے متاثرہ لڑکی کے ساتھ تعلقات تھے۔
’کانسٹیبل رفیق کی ملکیت میں چار پانچ ایکڑ زرعی زمینیں بھی تھیں جو اسے وراثت میں ملی تھیں جبکہ وہ سرکاری نوکری بھی کر رہا تھا اور اس نے لڑکی کو اس بات کا جھانسہ دیا کہ وہ اس کے ساتھ شادی کر لے گا۔‘
’متاثرہ لڑکی کے چچا کو کسی طرح سے علم ہو گیا کہ اس کی نابالغ بھتیجی کے پولیس کانسٹیبل رفیق کے ساتھ مراسم ہیں، تو اس نے اپنی نابالغ بھتیجی کو بلیک میل کرنا شروع کر دیا اور اس کا ریپ کیا جس سے لڑکی حاملہ ہو گئی۔‘
متاثرہ لڑکی نے ڈی این اے رپورٹ آنے کے بعد پولیس کو یہ بیان دیا کہ وہ یہ سمجھتی رہیں کہ پولیس کانسٹیبل رفیق نے اس کے ساتھ جو تعلقات استوار کر رکھے تھے اس کے نتیجے میں وہ حاملہ ہوئی اور ’اب وہ شادی سے بھاگ رہا ہے۔‘
قصور کے پبلک پراسیکیوٹر کا کہنا ہے کہ ’ڈی این اے رپورٹ میں نیگیٹو رزلٹ آ جانے سے اگرچہ ملزم رفیق کی قانونی پوزیشن کچھ بہتر ہوئی لیکن پولیس نے اپنی رپورٹس میں اسے نابالغ لڑکی کے ساتھ ناجائز تعلقات کا مرتکب قرار دیا ہوا ہے۔‘
انھوں نے کہا کہ ’ملزم رفیق کے خلاف قانونی طور پر الگ سے کوئی کارروائی تو نہیں ہو گی بلکہ شہادتوں کا مرحلہ مکمل ہونے کے بعد اسی چالان میں وہ عدالت سے سزا پا سکتا ہے۔‘
متاثرہ لڑکی کے والد کے بارے میں پولیس کو شک گزرا کہ کہیں یہ کسی معاملے میں جھوٹ سے کام تو نہیں لے رہے جس پر پولیس نے ان کا پولی گرافک ٹیسٹ بھی کروایا جو نیگٹیو آیا۔
اس کے علاوہ پولیس کو لڑکی کی طرف سے خود سوزی کی کوشش کا ویڈیو کلپ بھی مل گیا جس میں دیکھا جا سکتا کہ لڑکی نے خود ہی پٹرول چھڑک کر آگ لگانی۔
لڑکی کے والد نے پولیس کو بیان دیا کہ وہ سوچ بھی نہیں سکتے تھے کہ ان کا بھائی ایسا کر سکتا ہے۔
’میرے بھائی کے چار بچے ہیں اور ہم دونوں بھائی ایک گھر میں رہتے ہیں، اس کے بچے مجھے بڑے ابو کہتے ہیں۔ڈی این اے میچ ہونے کے بعد اب میں اپنے بچوں سے آنکھیں ملا سکتا ہوں نہ بھائی کے بچوں سے۔‘
انھوں نے مزید کہا کہ ’بچوں کے لیے باپ کے بعد سب سے اعتماد والا رشتہ چچا کا ہوتا ہے، میں سوچ بھی نہیں سکتا تھا کہ میرا بھائی اس خونی رشتے کو داغدار کرے گا اور نہ صرف میری بیٹی کے ساتھ ریپ کا مرتکب ہو گا بلکہ وہ اسے بلیک میل بھی کرتا رہا ہو گا، میں ساری زندگی ایسے شخص کو معاف نہیں کرسکتا جس نے میری بیٹی کی زندگی تباہ کر دی۔‘
وہ کہتے ہیں ’مجھے اب بھائی کی وہ ساری باتیں یاد آرہی ہیں کہ کیسے اس نے میرا ذہن پولیس کانسٹیبل محمد رفیق کے خلاف تیار کیا تھا۔ وہ ہر بار ایسی بات کرتا کہ محمد رفیق کے علاوہ کہیں اور ذہن نہ جا سکے۔‘
انھوں نے یہ بھی کہا کہ وہ پولیس کانسٹیبل محمد رفیق کو بھی کبھی معاف نہیں کر سکتے جس نے ان کی نابالغ بیٹی کو شادی کا جھانسہ دیا اور اس کی عزت سے کھیلتا رہا۔
’سارا فساد ہی ملزم رفیق سے شروع ہوا، اس کے خلاف ہر قانونی لڑائی لڑوں گا۔‘
’میری بیٹی کی دنیا تو اجڑ گئی لیکن میں والدین سے کہنا چاہتا ہوں کہ اپنے بچوں کی خود حفاظت کریں اور موجودہ دور میں خونی رشتوں پر بھی اعتبار نہ کریں۔‘

### Article 3 ###
پاکستان کی سپریم کورٹ کے ایک تین رکنی بینچ کی جانب سے سنایا جانے والا ایک حالیہ فیصلہ تنقید کا نشانہ بنا۔ اس فیصلے میں عدالت نے ریپ کے دس سال پرانے مقدمے میں سزا یافتہ مجرم کی اپیل منظور کرتے ہوئے قرار دیا کہ حقائق متاثرہ لڑکی کے ساتھ ریپ ثابت نہیں کرتے تاہم زنا کا ارتکاب ضرور ہوا۔
اس فیصلے پر ہونے والی تنقید کی ایک وجہ یہ بھی تھی کہ سپریم کورٹ تک یہ معاملہ پہنچنے سے قبل ایک سیشن عدالت ریپ کے الزام پر 20 سال قید کی سزا سنا چکی تھی جسے بعد میں ہائی کورٹ نے برقرار رکھا تھا۔ تاہم سپریم کورٹ کے حالیہ فیصلے میں مجرم کو صرف زنا کے الزام پر پانچ سال قید کی سزا دی گئی جو وہ پہلے ہی مکمل کر چکا ہے۔
اس فیصلے کو تنقید کا نشانہ بنانے والوں کا کہنا ہے کہ پاکستان میں ریپ کا نشانہ بننے والی خواتین اکثر خوف اور معاشرتی وجوہات کی بنا پر مقدمہ درج کروانے سے خائف ہوتی ہیں اور اس فیصلے کی وجہ سے خوف میں اضافہ ہو گا۔
یہ معاملہ کیا ہے اور کیوں اہم ہے؟ بی بی سی نے اس مقدمے سے جڑے تمام حقائق جاننے کی کوشش کی جس میں دس سال پہلے درج ہونے والا مقدمہ اور سپریم کورٹ کے تفصیلی فیصلے کی تفصیلات پر قانونی ماہرین سے بات کی گئی۔ واضح رہے کہ سپریم کورٹ کے تین رکنی بنچ میں شامل ایک جج نے اختلاف رائے کیا اور اس تحریر میں ان کے اختلافی نوٹ کی تفصیلات بھی شامل کی گئی ہیں۔
پنجاب کے شہر بھکر کی ایک مقامی عدالت نے جولائی 2017 میں زنابالجبر کے مقدمے میں مجرم حسن خان کو 20 سال قید اور پانچ لاکھ روپے جرمانے کی سزا سنائی تھی۔ یہ مقدمہ تھانہ جنڈانوالہ میں اکتوبر سنہ 2015 میں درج ہوا تھا۔
مقامی پولیس کے مطابق یہ مقدمہ وقوعہ کے سات ماہ کے بعد درج کیا گیا۔ اس وقت ملزم حسن خان کو گرفتار کیا گیا تھا تاہم بعد میں تفتیشی افسر نے عدالت کو بتایا تھا کہ جب تک اس واقعہ سے متعلق ڈی این اے رپورٹ نہیں آ جاتی اس وقت تک ملزم پولیس کو مطلوب نہیں ہے جس پر عدالت نے ملزم کو ضمانت دے دی۔
سپریم کورٹ کے جج جسٹس ملک شہزاد احمد خان کی سربراہی میں تین رکنی بنچ نے مجرم حسن خان کی اس مقدمے میں سزا کے خلاف اپیل کی سماعت کی تھی اور ایک کے مقابلے میں دو کی اکثریت سے مجرم کی اپیل منظور کر لی گئی تھی۔ اس تین رکنی بنچ میں جسٹس عقیل احمد عباسی اور جسٹس صلاح الدین پنور بھی شامل تھے۔
سپریم کورٹ نے اپنے فیصلے میں کہا کہ اس مقدمے میں نہ تو پولیس نے اپنی تفتیش میں اور نہ ہی ٹرائل کورٹ نے متاثرہ لڑکی کو چالان  کیا تاہم اس وقت یہ مناسب نہیں ہے کہ متاثرہ لڑکی کو اس کے دفاع کا حق دیے بغیر اس مقدمے میں کوئی سزا سنائی جا سکے۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
سپریم کورٹ کے دو ججز نے اپنے اکثریتی فیصلے میں کہا کہ زنا بالجبر کا مقدمہ وقوعہ رونما ہونے کے سات ماہ کے بعد درج کیا گیا اور عدالت کے سامنے یہ معاملہ تھا کہ یہ ریپ تھا یا صرف زنا کا معاملہ تھا جو کہ رضامندی سے کیا گیا۔
عدالت نے اپنے اکثریتی فیصلے میں لکھا کہ متاثرہ لڑکی کی جانب سے کپڑے نہ تو متعلقہ پولیس سٹیشن اور نہ ہی ٹرائل کورٹ میں پیش کیے گئے جس سے یہ ثابت ہوتا کہ ملزم نے ریپ کے دوران متاثرہ لڑکی کے کپڑے پھاڑے تھے۔ عدالت نے اپنے فیصلے میں یہ آبزرویشن دی کہ اس سے یہ نتیجہ اخذ کیا جا سکتا ہے کہ لڑکی کی جانب سے مبینہ ریپ کے دوران کوئی مزاحمت نہیں کی گئی۔
عدالت نے اپنے فیصلے میں کہا کہ مبینہ ریپ کے دوران متاثرہ لڑکی نے مزاحمت کی نہ شور مچایا۔ عدالت کے مطابق جب ڈاکٹر نے متاثرہ لڑکی کا معائنہ کیا تو اس کے جسم پر تشدد کا ایک بھی نشان موجود نہیں تھا۔
سپریم کورٹ نے اپنے فیصلے میں یہ بھی کہا کہ یہ واقعہ متاثرہ لڑکی کے گھر کے قریب جنگلوں میں پیش آیا۔ عدالتی فیصلے کے مطابق اس واقعہ کے بعد مجرم کئی ماہ تک متاثرہ لڑکی کے گھر میں رہا  لیکن متاثرہ لڑکی نے اس واقعہ کا ذکر نہ تو اپنے بھائی اور نہ ہی اپنے کسی رشتہ دار سے کیا اور سات ماہ تک خاموش رہی۔
عدالت نے اپنے فیصلے میں یہ بھی لکھا کہ حالات کو دیکھتے ہوئے سات ماہ کے بعد اس واقعے سے متعلق مقدمے کے اندراج اور ایف آئی آر میں لکھی گئی تحریر پر آنکھیں بند کرکے یقین نہیں کیا جا سکتا۔
عدالت نے اپنے فیصلے میں لکھا کہ مجرم پر زنا کے الزامات درست ہیں تاہم حقائق یہ ثابت نہیں کرتے کہ متاثرہ لڑکی کے ساتھ ریپ ہوا۔
عدالت کے مطابق اس واقعہ میں زنا کا ارتکاب ضرور ہوا جو تعزیرات پاکستان کی دفعہ 496 کے تحت قابل سزا جرم ہے جس کے تحت مجرم کو پانچ سال قید اور 10 ہزار روپے جرمانے کی سزا سنائی گئی۔
سپریم کورٹ نے اپنے اکثریتی فیصلے میں ٹرائل کورٹ کی جانب سے مجرم حسن خان کو جرم ثابت ہونے پر تعزیرات پاکستان کی دفعہ 376 کے تحت دی گئی سزا کو کالعدم قرار دے دیا۔
اپیل کنندہ حسن خان کے وکیل سید محمد طیب ایڈووکیٹ نے بی بی سی کو بتایا کہ ان کے موکل کا ڈی این اے ٹیسٹ مقدمے کے اندراج کے پانچ ماہ کے بعد لیا گیا جبکہ نمونوں کی رپورٹ 18 ماہ کے بعد وصول ہوئی تھی۔ ان کے مطابق اس ضمن میں ڈی این اے کی رپورٹ کسی طور پر بھی قابل بھروسہ نہیں ہے۔
سید محمد  طیب ایڈووکیٹ کا کہنا تھا کہ ریپ یا زنا کے مقدمے میں اگر ملزم کے نمونوں کو فریز کر دیا جائے تو 15 روز میں اس کا رزلٹ آ سکتا ہے اور اگر ان نمونوں کو فریج میں رکھا جائے تو 7 روز میں اور اگر نارمل ٹمپریچر میں رکھا جائے تو سیمپلز 3 دن تک کارآمد ہو سکتے ہیں۔
انھوں نے کہا کہ مقدمے کے اندراج میں تاخیر اور نمونوں کی بروقت رپورٹ نہ آنے کا فائدہ ان کے موکل کو ہوا کیونکہ شک کا فائدہ ہمیشہ ملزم کو دیا جاتا ہے۔
اپیل کنندہ کے وکیل کا کہنا تھا کہ اصل میں یہ کیس بریت کا تھا لیکن سپریم کورٹ نے ان کے موکل کو زنا کا مرتکب گردانتے ہوئے 5 سال قید اور 10 ہزار روپے جرمانے کی سزا سنائی۔
ضلع بھکر کے ایڈیشنل سیشن جج نے 20 جولائی سنہ 2017 کو اس مقدمے کا فیصلہ سناتے ہوئے کہا تھا کہ متاثرہ لڑکی کے والدین فوت ہو چکے ہیں اور وہ اپنے بھائی کے ساتھ رہ رہی تھی۔ عدالتی فیصلے کے مطابق چونکہ متاثرہ لڑکی کو بدنامی کا خوف تھا اس لیے اس نے اس واقعہ کا ذکر کسی سے نہیں کیا۔
عدالت نے اپنے فیصلے میں لکھا تھا کہ جب متاثرہ لڑکی حاملہ ہو گئی تو اس کے پاس اس واقعہ کا ذکر اپنے رشتہ داروں سے کرنے کے علاوہ اور کوئی راستہ نہیں تھا۔
ایڈیشنل سیشن جج نے اپنے فیصلے میں لکھا کہ اس واقعہ سے متعلق کوئی عینی گواہ نہیں ہے، اس لیے اس بارے میں صرف متاثرہ لڑکی کے بیان اور ڈاکٹر کی رپورٹ پر ہی انحصار کیا جاتا ہے۔
اس فیصلے میں کہا گیا کہ ریپ کے اس واقعہ سے متعلق مقدمے کے اندراج میں تاخیر سے ہونے کی سزا متاثرہ لڑکی کو نہیں دی جا سکتی۔ عدالت نے اپنے فیصلے میں یہ بھی لکھا ہے کہ یہ ضروری نہیں ہے کہ متاثرہ لڑکی کے جسم پر تشدد کے نشانات ہوں تو ہی ریپ تصور ہوگا۔
عدالت نے حسن خان کو مجرم گردانتے ہوئے اسے تعزیرات پاکستان کی دفعہ 376 کے تحت 20 سال قید اور 5 لاکھ روپے جرمانے کی سزا سنائی۔ مجرم نے اس فیصلے کے خلاف لاہور ہائی کورٹ میں اپیل دائر کی جو 18 دسمبر 2018 کو مسترد کر دی گئی اور لاہور ہائی کورٹ نے ٹرائل کورٹ کا فیصلہ برقرار رکھا۔
سپریم کورٹ کے تین رکنی بنچ میں شامل جسٹس صلاح الدین پنور نے اپنے اختلافی نوٹ میں ٹرائل کورٹ کے فیصلے کو درست قرار دیتے ہوئے کہا کہ ریپ کے نتیجے میں جو بچہ پیدا ہوا اس کی تصدیق ڈی این اے رپورٹ سے ہوتی ہے۔
انھوں نے کہا کہ جنسی جرائم میں ایف آئی آر میں تاخیر کوئی غیر معمولی بات نہیں۔ انھوں نے اپنے اختلافی نوٹ میں کہا کہ معاشرتی دباو اور خوف کے باعث متاثرہ لڑکی رپورٹ درج کروانے میں تاخیر کر سکتی ہے۔ انھوں نے کہا کہ اسلحہ کی موجودگی میں مزاحمت نہ ہونا فطری عمل ہو سکتا ہے۔
اپنے اختلافی نوٹ میں جسٹس صلاح الدین کا کہنا تھا کہ وقوعہ کے سات ماہ کے بعد طبی معائنہ مزاحمت کے نشانات ظاہر نہیں کر سکتا۔
انھوں نے کہا کہ تعزیرات پاکستان کی دفعہ 376 اور 496- بی دو الگ الگ جرائم ہیں  اور دفعہ 496- بی کے تحت دونوں کی مکمل رضامندی ثابت ہونا ضروری ہے اور ریپ ثابت نہ ہونے سے خود بخود رضامندی ثابت نہیں ہوتی۔ انھوں نے کہا کہ صرف سزا کم کرنے کے لیے جرم کی دفعہ کو تبدیل نہیں کیا جا سکتا۔
فوجداری مقدمات کی پیروی کرنے والے وکیل  افتخار شیروانی کا کہنا ہے کہ ضابطہ فوجداری کی دفعہ 203 کے سب سیکشن سی کے تحت زنا کا مقدمہ متاثرہ فریق کی درخواست پر ہی درج ہو سکتا ہے اور اس میں متاثرہ شخص کو کسی طور پر بھی ملزم نہیں گردانا جا سکتا۔
بی بی سی سے بات کرتے ہوئے انھوں نے کہا کہ سپریم کورٹ کے اکثریتی فیصلے میں لکھا گیا ہے کہ نہ ہی پولیس نے اور نہ ہی ٹرائل کورٹ نے متاثرہ لڑکی اور اس مقدمے کی مدعی کو چالان کیا جبکہ اسی فیصلے میں کہا گیا ہے کہ اس واقعہ سے متعلق متاثرہ لڑکی کا بیان غیر متزلزل رہا ہے۔
انھوں نے کہا کہ  قانون میں بھی یہ بات درج ہے کہ اگر حالات اور واقعات اور شواہد مضبوط ہوں تو واقعہ سے متعلق مقدمے کی تاخیر حقائق پر اثرانداز نہیں ہوتی۔
افتخار شیزوانی ایڈووکیٹ کا کہنا تھا کہ ریپ کے واقعہ کا استغاثہ ہوگا اور اگر پولیس ضابطہ فوجداری کی دفعہ 173 کے تحت متعقلہ عدالت میں جو رپورٹ جمع کرواتی ہے جس میں یہ موقف اختیار کیا جاتا ہے کہ یہ ریپ نہیں بنتا تو پھر پولیس کو اس واقعہ سے متعلق درج مقدمہ واپس لینا ہوگا کیونکہ یہ قابل دست اندازی جرم نہیں بنتا۔
سپریم کورٹ کی جانب سے یہ فیصلہ سامنے آیا تو پاکستان میں سوشل میڈیا پر تنقید سامنے آئی۔ صحافی منیزے جہانگیر نے ایکس پلیٹ فارم پر ایک پوسٹ میں لکھا کہ سپریم کورٹ کی جانب سے حیران کن فیصلہ ہے جس میں ججوں نے ریپ کے کیس کو زنا کے مقدمے میں بدل دیا ہے۔
انھوں نے لکھا کہ سیشن کورٹ اور ہائی کورٹ نے ملزم کو ریپ کے الزام پر سزا دی تھی لیکن سپریم کورٹ نے اسے فارنیکیشن میں بدل دیا۔ ان کے مطابق ’وکلا کا کہنا ہے کہ سپریم کورٹ نے قانون کے بنیادی اصولوں کی خلاف ورزی کی ہے کیوں کہ کسی کو زنا کے کیس میں سزا دینے کے لیے پہلے کوئی درخواست موجود ہونی چاہیے۔‘
منیزے نے لکھا کہ ’پہلے ہی خواتین ریپ کے مقدمے درج نہیں کرواتی ہیں اور اب اس فیصلے کے بعد خواتین اور بھی زیادہ ڈریں گی۔‘
ایک اور صارف نے لکھا کہ ’اگر اس طرح کے فیصلے ہوتے رہیں گے تو یہ ملک خواتین کے لیے کبھی محفوظ نہیں ہو گا۔‘

### Article 4 ###
لاہور میں ایک ڈاکٹر کی جانب سے پہلے ایک پوڈکاسٹ اور پھر پریس کانفرنس میں پنجاب پولیس کی خاتون پولیس افسر شہربانو نقوی پر دباؤ ڈال کر رقم دلوانے کے الزامات لگائے جانے کے بعد اگرچہ پولیس افسر کا ردعمل سامنے آ گیا ہے لیکن سوشل میڈیا پر اس معاملے پر بحث تھمتی دکھائی نہیں دے رہی۔
علی زین العابدین نامی ڈاکٹر نے حال ہی میں لاہور پولیس کی افسر شہر بانو نقوی پر الزام عائد کیا تھا کہ انھوں نے مذکورہ ڈاکٹر پر ایک مریضہ کو لاکھوں روپے زرِ تلافی ادا کرنے کے لیے دباؤ ڈالا تھا۔
ادھر ایس پی شہربانو نقوی نے خود پر عائد الزام کی تردید کرتے ہوئے کہا ہے کہ ان کی نو مئی 2025 کو دونوں فریقین سے ملاقات ہوئی تھی تاہم اس ملاقات میں پیسوں کا کوئی لین دین نہیں ہوا تھا جبکہ ڈاکٹر پہلے ہی غلطی تسلیم کر کے مریضہ سے معافی مانگ چکے تھے۔
خیال رہے کہ مریضہ فرحت عباس کا دعویٰ ہے کہ وہ اپنے شوہر کے ہمراہ ڈاکٹر علی کے کلینک گئی تھیں جہاں ڈاکٹر نے دونوں کو لیزر سرجری کرانے کا مشورہ دیا مگر اس سے ان کی بینائی متاثر ہوئی۔
لاہور پولیس کا کہنا ہے کہ تاحال آئی سرجن ڈاکٹر علی زین العابدین یا مریضہ فرحت عباس میں سے کسی فریق کے خلاف مقدمہ درج نہیں کیا گیا ہے تاہم اس معاملے کی تحقیقات کی گئی ہیں تاہم ماڈل ٹاؤن تھانے کی پولیس کا یہ ضرور کہنا ہے کہ ڈاکٹر علی زین العابدین کے خلاف مزید شکایات بھی موصول ہو چکی ہیں اور ان پر بھی تحقیقات کی جا رہی ہیں۔
رواں سال مئی میں مریضہ فرحت عباس نے لاہور پولیس کو دی گئی درخواست میں موقف اختیار کیا تھا کہ وہ اپنے شوہر کے ہمراہ ڈاکٹر علی زین العابدین کے کلینک معمول کے معائنے کے لیے گئیں۔
اس معائنے کے بعد ڈاکٹر نے، ان کے بقول، انھیں سرجری کا مشورہ دیا اور یقین دلایا کہ یہ فوری اور موثر حل ہے۔ وہ کہتی ہیں کہ ڈاکٹر کے اصرار پر انھوں نے یہ طریقہ علاج اختیار کرنے کا فیصلہ کیا۔
درخواست کے مطابق اس علاج کے لیے انھوں نے ساڑھے تین لاکھ روپے فیس ادا کی جبکہ چیک اپ کی فیس اس کے علاوہ تھی۔ تاہم سرجری کے باوجود وہ اور ان کے شوہر شدید تکلیف میں مبتلا رہے۔
فرحت عباس کا دعویٰ ہے کہ ڈاکٹر کی مبینہ نااہلی کی وجہ سے انھیں مالی اور ذہنی نقصان اٹھانا پڑا۔ ان کا کہنا تھا کہ ڈاکٹر نے انھیں بتایا تھا کہ لیزر سرجری کے بعد انھیں عینک کی ضرورت نہیں رہے گی تاہم علاج کے فوراً بعد ہی انھیں شدید تکلیف کا سامنا کرنا پڑا۔
ان کے مطابق جب انھوں نے ڈاکٹر سے شکایت کی تو انھیں تسلی دی جاتی رہی۔ بعد ازاں انھوں نے مختلف نجی اور سرکاری ہسپتالوں میں متعدد ڈاکٹروں سے مشورہ کیا جہاں 'تمام ڈاکٹروں کی رائے تھی کہ ان کی عمر اور موجودہ بیماریوں کے تناظر میں لیزر سرجری مناسب نہیں تھی۔'
مریضہ فرحت عباس کا کہنا ہے کہ انھوں نے پاکستان اور برطانیہ دونوں جگہ طبی معائنہ کروایا جہاں ڈاکٹروں نے تصدیق کی کہ اس عمر اور بیماریوں میں لیزر سرجری مناسب نہیں تھی اور اس کے باعث مزید پیچیدگیاں پیدا ہو چکی ہیں۔
فرحت عباس کے مطابق جب وہ دوبارہ ڈاکٹر علی زین کے کلینک گئیں تو ڈاکٹر نے پہلے ہی فیس کی واپسی کا چیک لکھ رکھا تھا۔ تاہم ان کا مطالبہ تھا کہ مزید علاج کے اخراجات بھی ادا کیے جائیں جس پر ڈاکٹر نے ’تحریری طور پر اخراجات برداشت کرنے کا وعدہ کیا۔‘
مریضہ نے ایک وکیل کے ذریعے ڈاکٹر علی زین کو قانونی نوٹس بھجوایا اور پولیس میں درخواست دائر کی جس کے بعد ڈاکٹر علی زین نے ان کے ساتھ ’ایک تحریری معاہدہ کیا۔‘
اس معاہدے کی ایک کاپی بی بی سی کو فراہم کی گئی ہے جس کے مطابق ڈاکٹر علی زین نے اپنی غلطی تسلیم کرتے ہوئے تحریری معذرت کی اور آئندہ علاج کے تمام اخراجات ادا کرنے کا وعدہ کیا۔
معاہدے پر دو گواہوں کے دستخط بھی موجود ہیں جنھوں نے بی بی سی سے تصدیق کی کہ ان کی موجودگی میں یہ معاہدہ ہوا تھا۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
بی بی سی نے اس معاہدے کے حوالے سے ڈاکٹر علی زین سے رابطہ کرنے کی کوشش کی ہے تاہم ان کی جانب سے کوئی جواب موصول نہیں ہوا تاہم 27 دسمبر کو ڈاکٹر علی زین العابدین نے لاہور پریس کلب میں ایک پریس کانفرنس کرتے ہوئے کہا تھا کہ ان کے خلاف لگائے گئے الزامات بےبنیاد ہیں اور انھیں ایک ’منظم مہم کے تحت ہراساں کیا جا رہا ہے۔‘
ان کا کہنا تھا کہ اپریل میں کی جانے والی لیزر سرجری مکمل طور پر کامیاب تھی اور اس حوالے سے تمام طبی تقاضے پورے کیے گئے تھے۔ ڈاکٹر علی زین کے مطابق مریضہ اور ان کے اہل خانہ نے سرجری سے قبل تحریری رضامندی دی تھی۔
ڈاکٹر کا کہنا تھا کہ انھوں نے اپنی ’ساکھ بچانے کے لیے‘ مریضہ اور ان کے شوہر کی آپریشن کی فیس کی واپسی کی مد میں قریب چار لاکھ روپے کا چیک دیا تھا۔ ’ساتھ اس صفحے پر یہ بھی لکھ کر دیا کہ اگر کوئی مسئلہ ہوا تو میں اسے دیکھ لوں گا۔‘
ان کا کہنا تھا کہ اگلے ہی دن ایک ایس ایچ او نے انھیں اے ایس پی شہربانو نقوی سے ملاقات کا کہا۔ انھوں نے الزام لگایا کہ بعد ازاں شہربانو نقوی نے ان پر دباؤ ڈالا کہ وہ مریضہ کو لاکھوں روپے بطور معاوضہ ادا کریں حالانکہ یہ معاملہ طبی نوعیت کا ہے جس کا فیصلہ ’صرف پاکستان میڈیکل اینڈ ڈینٹل کونسل یا کسی مستند میڈیکل بورڈ کو کرنا چاہیے۔‘
انھوں نے یہ شکایت کی کہ ان کی جانب سے رقم دیے جانے کے باوجود مریضہ نے اپنے آئندہ علاج کے اخراجات بھی انھی سے وصول کرنے کی کوشش کی۔
انھوں نے کہا کہ وہ اب تک مریضہ کو قریب ساڑھے سات لاکھ روپے ادا کر چکے ہیں اور قریب سات لاکھ روپے کے چیکس مریضہ کے پاس ہیں جو ابھی تک کیش نہیں ہوئے۔
ڈاکٹر علی زین کا کہنا تھا کہ پولیس کا اس نوعیت کے معاملات میں مداخلت کرنا ’نہ صرف غیر قانونی ہے بلکہ اس سے طبی شعبے کے ماہرین کو بلیک میل کرنے کا راستہ بھی کھلتا ہے۔‘
’اگر یہ سارے فیصلے پولیس نے ہی کرنے ہیں تو ہیلتھ کے کمیشن کا کردار ختم کر دینا چاہیے۔‘
اس موقع پر ڈاکٹر کے وکیل نے میڈیا کو بتایا کہ ان کے موکل کو طاقتور حلقوں کی جانب سے دھمکی دی گئی ہے کہ اگر آپ نے معاملہ حل نہ کیا تو آپ کے خلاف ہیلتھ کمیشن میں 10 کیسز تیار ہیں۔
ایس پی سٹی شہربانو نقوی نے بی بی سی سے گفتگو میں ڈاکٹر علی زین کے الزامات کی سختی سے تردید کی۔ ان کا کہنا تھا کہ پولیس نے نہ تو کسی قسم کا دباؤ ڈالا اور نہ ہی ڈاکٹر کو ہراساں کیا۔
ایس پی کے مطابق مریضہ کی درخواست پر ابتدائی انکوائری کی گئی تھی اور ’ڈاکٹر کو صرف یہ مشورہ دیا گیا تھا کہ وہ مریضہ سے بات چیت کے ذریعے معاملہ حل کرنے کی کوشش کریں۔‘
انسٹاگرام پر جاری کردہ پیغامات میں شہربانو نقوی کا کہنا تھا کہ ’جرم کا اعترافی بیان اور چیک اس وقت دیے گئے جب کیس ہمارے پاس آیا ہی نہیں تھا۔ دونوں فریقین سے میری ملاقات صرف ایک بار ہوئی وہ بھی 9 مئی 2025 کو میرے دفتر میں۔‘
انھوں نے کہا کہ ڈاکٹر نے اپنے کلینک کے لیٹر ہیڈ پر معافی مانگی تھی۔ ’کسی بھی قسم کا مالی لین دین بعد میں ہوا جب وہ ملاقات کے بعد میرے دفتر سے جا چکے تھے۔‘
’شہربانو نقوی کسی مالی لین دین کا حصہ نہیں تھیں۔ دونوں فریقین نے پہلے سے کیے گئے معاہدے پر عملدرآمد پر اتفاق کیا تھا۔‘
پولیس افسر نے مزید کہا کہ ’مجھے اکتوبر/نومبر کے پہلے ہفتے میں ماڈل ٹاؤن میں تعینات کیا گیا تھا اور اس کے بعد اے ایس پی ڈیفنس کے دفتر سے میرا کوئی تعلق نہیں۔‘
’اگر کوئی شخص خود کو اہم، مقبول یا کامیاب بنانا چاہتا ہے تو براہ کرم یہ میرے نام کی قیمت پر نہ کریں۔ میں نے اپنے والدین اور اس محکمے کی محبت میں دن رات محنت کی ہے۔‘
دوسری طرف پولیس حکام کا کہنا ہے کہ ڈاکٹر علی زین کے خلاف موصول ہونے والی دیگر شکایات کا بھی جائزہ لیا جا رہا ہے اور اگر کسی قسم کی غفلت یا بدعملی ثابت ہوئی تو قانون کے مطابق کارروائی کی جائے گی۔
پولیس کے مطابق تاحال کسی فریق کے خلاف مقدمہ درج نہیں کیا گیا اور معاملہ انکوائری کے مرحلے میں ہے۔

### Article 5 ###
چینی ہائبرڈ ایس یو وی کار جیکو جے فائیو کو منشا گروپ کی ملکیت نشاط موٹرز نے پاکستانی مارکیٹ میں لانچ کیا لیکن مارکیٹ میں موجود اس سیگمنٹ کی دیگر ایس یو ویز کی نسبت اس کی کم قیمت نے سب کو حیران کیا ہے۔
دیکھنے میں تو جیکو جے فائیو ان بہت سی گاڑیوں میں سے ایک لگتی ہے جو 2019 کے بعد سے پاکستانی مارکیٹ میں لانچ ہوئی ہیں۔
نشاط گروپ نے جے فائیو کے دو ویریئنٹ لانچ کیے ہیں۔ پہلا کم فیچرز کے ساتھ کمفرٹ ویریئنٹ ہے جس کی قیمت 66 لاکھ 99 ہزار روپے ہے اور دوسرا پریمیم ورژن ہے جس کی قیمت 76 لاکھ 99 ہزار روپے ہے۔
اس قیمت پر جیکو جے فائیو ہائبرڈ الیکٹرک ایس یو وی کے لیے مارکیٹ میں دستیاب سب سے سستا آپشن ہے۔ جے فائیو ایک بی سیگمنٹ ایس یو وی ہے جس کا مطلب یہ ہے کہ یہ ایک درمیانے سائز کی ایس یو وی ہے تاہم، پاک ویلز کے سنیل مانج کے مطابق جیکو جے فائیو کو زیادہ تر بی سیگمنٹ ایس یو وی سے تھوڑا بڑا ڈیزائن کیا گیا ہے۔
تاہم جے فائیو کی لانچ کے بعد اس بارے میں متعدد سوالات بھی کھڑے ہوئے ہیں۔ ایک تو یہ کہ نشاط موٹرز کیسے اپنے حریفوں سے کم قیمت پر گاڑیاں فروخت کرنے میں کامیاب ہو رہی ہے؟ اور سب سے اہم سوال یہ کہ کیا یہ حکمتِ عملی پائیدار ثابت ہو گی بھی یا نہیں؟
پاکستان میں اس سیگمنٹ میں اس کے قریبی حریفوں میں ہیول کی جولین ہائبرڈ الیکٹرک ایس یو وی ہے جو اس سے 25 لاکھ روپے مہنگی ہے۔ اسی طرح اس کی قیمت ٹویوٹا کرولا کراس اور ہونڈا ایچ آر وی دونوں سے کم ہے، ان دونوں گاڑیوں کی قیمتیں بالترتیب 85 لاکھ روپے اور 89 لاکھ روپے ہیں۔
جیکو کے کمفرٹ ویرینٹ کی قیمت 66 لاکھ 99 ہزار روپے رکھی جو اسے سیڈان کیٹیگری کی گاڑیوں کے پرائس رینج میں بھی رکھتی ہے۔
بی بی سی اردو سے بات کرتے ہوئے سنیل منج نے دعویٰ کیا کہ جے فائیو کو اس قیمت پر متعارف کروایا گیا ہے جو سیڈان خریدنے کے ممکنہ خریداروں کو ایس یو وی خریداروں میں تبدیل کر دے گی۔
انھوں نے یہ بھی کہا کہ لوگوں کو جے فائیو کی ری سیل ویلیو پر اعتماد ہو گا کیونکہ اسے ایک عرصے سے مارکیٹ میں موجود نشاط گروپ نے متعارف کروایا ہے۔
نشاط موٹرز کے سی ای او حسن منشا نے بی بی سی اردو کو بتایا کہ پاکستان کی آٹو مارکیٹ میں گذشتہ چند سال سے قیمتوں کی جنگ جاری ہے لیکن جے فائیو کو اس کی موجودہ قیمت پر متعارف کروانے کا فیصلہ سادہ تھا۔
انھوں نے کہا کہ ’ہم نے صرف وہ قیمت دیکھی جو چینی مینوفیکچرر ہمیں دے رہا تھا اور قیمت کا اعلان کرنے سے پہلے اس میں اسمبلی کی اپنی لاگت شامل کی۔ اس میں زیادہ سوچ بچار نہیں کی گئی۔‘
حسن منشا نے یہ بھی کہا کہ ’یہ ایک ابتدائی قیمت تھی‘ اور انھیں دوبارہ جائزہ لینا ہو گا کہ آیا وہ اس قیمت پر فروخت جاری رکھیں گے یا کسی وقت اسے تبدیل کریں گے۔
جے فائیو کو ملنے والا ناقابل یقین ردعمل پاکستان میں گذشتہ چند سالوں میں تمام سیگمنٹس میں چینی کاروں کی بڑھتی ہوئی مقبولیت کی جانب اشارہ بھی ہے۔ بی وائے ڈی اور چنگان جیسی کمپنیاں پہلے ہی اپنی گاڑیاں مارکیٹ میں کامیابی سے لانچ کر چکی ہیں۔
جے فائیو پہلی گاڑی نہیں ہے جسے جیکو نے متعارف کروایا ہے۔ اس سے پہلے نشاط نے جیکو جے سیون اور جے سکس متعارف کروائی تھیں جو بڑے سائز کی ایس یو ویز ہیں اور ایک مختلف سیگمنٹ میں مقابلہ کرتی ہیں۔
تاہم جے فائیو کے لانچ کے معاملے میں بڑا فرق یہ ہے کہ یہ اپنی حریف گاڑیوں سے نمایاں طور پر کم قیمت پر فروخت ہو رہی ہے اور سیڈان گاڑیوں کی مارکیٹ کو بھی متاثر کر سکتی ہے۔
یہ تکنیک بالکل اسی طرح کی ہے جو لکی موٹرز نے سنہ 2019 میں استعمال کی تھی جب انھوں نے کورین ’کِیا سپورٹیج‘ کو اس قیمت پر متعارف کروایا تھا جو ہونڈا سوک اور ٹویوٹا کرولا جیسی سیڈان گاڑی کی قیمت کے قریب تھی۔
یہ وہ کار تھی جس نے سب سے پہلے پاکستان کی آٹو مارکیٹ کو نمایاں طور پر تبدیل کیا اور نئے برانڈز کے داخلے کی راہیں ہموار کیں اور تین جاپانی کار برانڈز کے درمیان طویل عرصے سے موجود اجارہ داری کو توڑا جو ’بگ تھری‘ کے نام سے جانے جاتے ہیں یعنی ٹویوٹا، ہونڈا اور سوزوکی۔
اب سوال یہ ہے کہ کیا جیکو جے فائیو چھ سال پہلے ’کِیا سپورٹیج‘ جیسا کردار ادا کر سکتی ہے؟
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
جیکو کی کچھ ڈیلرشپس میں بکنگ ابھی سے بند ہو گئی ہے۔ ایک جیکو ڈیلرشپ کے مطابق ڈیلیوری جولائی اور اگست تک متوقع ہے جس کے بعد یہ سوال پیدا ہو رہا ہے کہ آیا صارفین تک یہ گاڑیاں وقت پر پہنچ بھی سکیں گی اور کمپنی کی اسمبلنگ کیپیسیٹی کتنی ہے۔
حسن منشا نے بی بی سی اردو کو بتایا کہ نشاط نے چینی گاڑیوں، خاص طور پر ہائبرڈ گاڑیوں کے لیے مارکیٹ میں ایک خلا کی نشاندہی کی ہے کیونکہ ’لوگ مہنگے پٹرول کی وجہ سے بہتر فیول اکانومی بھی چاہتے ہیں۔‘
انھوں نے کہا کہ ’ہم نے سوچا کہ ایک اور برانڈ لانے کا یہ ایک اچھا وقت ہے کیونکہ چینی کاریں ہر جگہ مقبول ہیں اور مختلف قسم کے صارفین انھیں قبول کر رہے ہیں۔ یورپی برانڈز اپنے آبائی ممالک سے باہر مینوفیکچرنگ کی اجازت نہیں دیتے۔ ہمارے پاس پہلے سے ہی جاپانی، کورین اور دیگر مینوفیکچررز کے ساتھ ساتھ چینی بھی ہیں لیکن ہم کچھ نیا تلاش کرنے کے لیے چین جانا چاہتے تھے۔‘
اگرچہ حسن منشا نے اپنی گاڑیاں اسمبل کرنے کی پاکستان میں موجود کیپیسٹی پر وضاحت نہیں کی تاہم انھوں نے کہا کہ کمپنی کو ’بُکنگ کے حوالے سے کوئی مسئلہ نہیں ہے۔‘
پاکستانی جریدے بزنس ریکارڈر کی ایک رپورٹ کے مطابق جیکو سالانہ 32 ہزار گاڑیاں اسمبل کرنے کی پروڈکشن کیپیسٹی رکھتی ہے۔ یہ نیکسٹ جین اسمبلی کے نام سے فیصل آباد میں موجود ہے۔
تو کیا جیکو کے لانچ کے بعد اس سیگمنٹ کی گاڑیوں کی قیمتوں میں کمی آ سکتی ہے؟
حسن منشا نے اس کے جواب میں کہا کہ یہ ممکن ہے کہ ان کے حریف جے فائیو کا مقابلہ کرنے کے لیے ڈسکاؤنٹ دینے کی کوشش کریں لیکن فی الحال ان کی پروڈکٹ سب سے سستی ہے۔
انھوں نے بی بی سی اردو کو بتایا کہ ’یہ صرف قیمت کی بات نہیں ہے۔ ہم تمام فیچرز بھی پیش کر رہے ہیں۔ یہ ہماری فروخت کا بنیادی نقطہ ہے۔ قیمتیں اوپر نیچے ہوتی رہتی ہیں لیکن یہ ایک ایسی پروڈکٹ ہے جس کے بارے میں ہمیں توقع ہے کہ یہ بہت مقبول ہو گی۔‘
اگرچہ دیگر گاڑیوں کی جانب سے قیمتوں میں کمی کا اعلان نہیں کیا گیا ہے لیکن انڈسٹری کے ماہرین خاص طور پر ہیول کی جانب سے قیمت میں کمی کی توقع کر رہے ہیں، جو جے فائیو کے براہ راست مقابلے میں جولین تیار کرتی ہے۔
2024 میں کِیا نے اپنی چھوٹی اے سیگمنٹ کراس اوور ایس یو وی، سٹونک کی قیمت میں سات لاکھ روپے کی نمایاں کمی کی جس کی وجہ سے ہونڈا، ٹویوٹا اور سوزوکی کو بھی اسی پرائس رینج میں اپنی کاروں پر ڈسکاؤنٹ دینا پڑا۔
حریفوں خاص طور پر ہیول کو اب ایک نئے حریف کا جواب دینے کا چیلنج درپیش ہے۔
اصل امتحان یہ ہوگا کہ کیا جیکو اگلے سال سپلائی، قیمتوں اور سروس کے معیار کو برقرار رکھ سکتا ہے یا حریف اس مارکیٹ شیئر کو واپس لینے کے طریقے تلاش کر لیں گے۔ تاہم اس وقت یہ کہنا درست ہو گا کہ پاکستان میں چینی آٹو کمپنیوں کے آنے کے بعد سے ایس یو وی سیگمنٹ پہلے جیسا نہیں رہا۔

### Article 6 ###
جب میں بلوچستان کے دارالحکومت کوئٹہ سے نوشکی تک سفر کے دوران ایک ہوٹل پر چائے پینے کے لیے رُکا تو وہاں رُکنے والے ایک تجارتی کنٹینر سے پانچ، چھ چھوٹے بچوں اور بچیوں کو اُتارتے ہوئے دیکھنا مجھے کچھ عجیب سا لگا۔
متجسس نگاہوں اور محتاط انداز کے ساتھ میں کنٹینر کی جانب بڑھا تو وہاں موجود شخص نے میرے استفسار پر بتایا کہ وہ اپنے بچوں اور اہلخانہ کے ہمراہ کنٹینر میں نوشکی سے کوئٹہ جا رہے ہیں۔
اُس شخص نے اپنا نام لال محمد خلجی بتایا اور دعویٰ کیا کہ نوشکی میں گذشتہ ماہ کے آواخر میں ہونے والے بی ایل اے کے حملوں کے باعث پیدا ہونے والی صورتحال کے باعث وہ نوشکی سے کوئٹہ نقل مکانی پر مجبور ہوئے ہیں۔
لال محمد نے دعویٰ کیا کہ نوشکی میں امن و امان کی مسلسل بگڑتی صورتحال کے باعث وہاں اُن کا ذریعہ معاش تباہ ہو چکا ہے اور اب وہ کوئٹہ میں اپنی قسمت آزمائیں گے۔
31 جنوری کو نوشکی میں ہونے والے اِن حملوں کے باعث جہاں لال محمد کی طرح نوشکی کی شہریوں کو مشکلات کا سامنا کرنا پڑا وہاں سرکاری اور نجی املاک کو بھی بڑے پیمانے پر نقصان پہنچا، اور اسی صورتحال کا جائزہ لینے کے لیے بی بی سی اُردو کی ٹیم نوشکی کا سفر کر رہی تھی۔
ان حملوں کی وجہ سے  نہ صرف چھ، سات روز تک شہری اپنے گھروں میں محصور رہے بلکہ اس کے بعد بھی اُن کو مشکلات کا سامنا کرنا پڑ رہا ہے۔
نوشکی سمیت دیگر شہروں میں ان حملوں کی ذمہ کالعدم عسکریت پسند تنظیم بی ایل اے نے قبول کی تھی اور انھیں ’آپریشن ہیروف‘ کا دوسرا مرحلہ قرار دیا تھا جس کے دوران، سرکاری حکام کے مطابق، عام شہریوں سمیت قانون نافذ کرنے والے اداروں کے اہلکار ہلاک ہوئے تھے، جبکہ بہت سے عسکریت پسند بھی جوابی کارروائیوں میں مارے گئے تھے۔
آئیے جانتے ہیں کہ ان حملوں سے نوشکی شہر میں سرکاری اور نجی املاک کو کہاں اور کتنا نقصان پہنچا اور اب لوگوں کو کن مشکلات کا سامنا ہے؟
جب ہم نے کوئٹہ سے نوشکی کے لیے صبح آٹھ بجے کے قریب سفر کا آغاز کیا تو ’لک پاس‘ کے بعد ہمیں نوشکی سے کوئٹہ کی جانب آتی ہوئی گاڑیوں کی تعداد معمول سے انتہائی کم دکھائی دی۔
اور اس کی وجہ یہ تھی کہ سرکاری حکام کی جانب سے عسکریت پسندوں کے حالیہ حملوں کے بعد نوشکی کے مقام پر کوئٹہ، تفتان شاہراہ پر شام پانچ بجے سے صبح نو بجے تک سفر کرنے پر پابندی عائد ہے۔
جب ہم ساڑھے دس بجے کے قریب نوشکی سے پہلے اندازاً 15 کلومیٹر کے فاصلے پر کیشنگی کے علاقے میں پہنچے تو وہاں سے کوئٹہ کی جانب سے ٹریفک بہت زیادہ دکھائی دی جس سے یوں لگ رہا تھا کہ تھوڑی دیر پہلے ہی گاڑیوں کو نوشکی سے جانے دیا گیا تھا۔
دوسری جانب گلنگور کے علاقے سے نوشکی تک سکیورٹی فورسز کی موجودگی پہلے کے مقابلے میں بہت زیادہ نظر آئی ۔
نوشکی کی جانب مڑتے ہوئے شہر جانے سے پہلے ہم نے جوڈیشل کمپلیکس اور پولیس لائن کی جانب جانے کا فیصلہ کیا کیونکہ سماجی رابطوں کی ویب سائٹس پر وائرل ہونے والی غیر مصدقہ ویڈیوز میں وہاں نقصانات بڑے پیمانے پر دکھائے گئے تھے۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
بی بی سی کو جوڈیشل کمپلیکس میں فلمنگ کی اجازت نہیں دی گئی۔ تاہم اس مقام کو دیکھ کر اندازہ ہوا کہ حالیہ حملوں میں اس جگہ کو بہت زیادہ نقصان پہنچایا گیا جس کی وجہ سے  فوری طور پر یہاں عدالتی سرگرمیوں کی بحالی ممکن دکھائی نہیں دے رہی تھی۔
اس حوالے سے وائرل ویڈیوز، جن کی وہاں موجود چند سرکاری اہلکاروں نے تصدیق کی، میں یہ دکھائی دیتا ہے کہ نہ صرف جوڈیشل کمپلیکس کے اندر کمروں کو نذر آتش کیا گیا بلکہ وہاں توڑ پھوڑ بھی کی گئی تھی۔
نوشکی سے واپسی پر خیصار کے  مقام پر ہماری ملاقات کوئٹہ سے آنے والے دو وکلا سے ہوئی جو کہ عدالتوں میں پیشی نہ ہونے کے باعث واپس کوئٹہ جا رہے تھے۔
نوشکی سے ہی تعلق رکھنے والے وکیل فیصل ذگر مینگل نے بتایا کہ جوڈیشل کمپلیکس کی حالت بہت افسوسناک ہے اور اسی وجہ سے وہاں ایک ہفتے سے زائد کے عرصے سے عدالتی سرگرمیاں معطل ہیں۔
انھوں نے بتایا کہ اس صورتحال کے باعث نہ صرف سائلین کو مشکلات کا سامنا ہے بلکہ جو وکلا کوئٹہ سے آتے ہیں، اُنھیں بھی پریشانی کا سامنا کرنا پڑتا ہے۔
ان کا کہنا تھا کہ ہائیکورٹ اور ڈسٹرکٹ اینڈ سیشنز عدالتوں کے جج صاحبان کو چاہیے کہ وہ جوڈیشل کمپلیکس کی بحالی تک مقدمات کی سماعت کے لیے کسی متبادل جگہ کا انتظام کریں تاکہ سائلین اور وکلا دونوں کو کسی اذیت کا سامنا نہ کرنا پڑے۔
نوشکی میں جوڈیشل کمپلیکس، ضلعی پولیس کے سربراہ کا دفتر، سی ٹی ڈی کا دفتر اور ڈسٹرکٹ جیل کی عمارتیں ساتھ ساتھ واقع ہیں۔
جوڈیشل کمپلیکس میں فلمنگ کی اجازت نہ ملنے پر ہم پولیس اور سی ٹی ڈی کے دفاتر کی جانب گئے تو سادہ کپڑوں میں موجود ایک شخص وہاں پہنچا جس نے ہمیں آگاہ کیا کہ متعلقہ ڈی ایس پی کی اجازت کے بغیر یہاں فلمنگ نہیں کی جا سکتی۔
یہاں پولیس لائن کے اندر بڑی تباہی نظر آ رہی تھی کیونکہ ایک طرف کی دیوار منہدم ہونے کی وجہ سے باہر سے سب کچھ دکھائی دے رہا تھا۔ پولیس لائن کے کمروں کو نذر آتش کرنے کے علاوہ دو درجن کے لگ بھگ گاڑیوں کو جلایا گیا تھا۔
جوڈیشل کمپلیکس کی طرح پولیس کی دو منزلہ عمارت میں تباہی کے مناظر صاف نظر آ رہے تھے۔
ڈسٹرکٹ جیل میں بھی ہمیں داخلے کی اجازت نہیں دی گئی جو کہ تین دن تک حملہ آوروں کے کنٹرول میں رہا تھا اور پولیس کے حکام نے اس بات کی تصدیق کی تھی کہ اس کا کنٹرول حاصل کرنے کے بعد حملہ آوروں نے وہاں سے 30 سے زائد قیدیوں کو فرار کروا دیا تھا۔
جوڈیشل کمپلیکس، پولیس کے دفاتر اور ڈسٹرکٹ جیل چونکہ مرکزی شہر سے کچھ دور واقع ہیں اور شاید اسی وجہ سے صبح پانچ کے بعد مختلف اطراف سے اس علاقے میں داخل ہونے والے مسلح افراد نے اس علاقے کا کنٹرول آسانی سے حاصل کیا تھا۔
یہاں سی ٹی ڈی کے دفتر میں موجود اہلکاروں کی جانب سے مسلح افراد پر فائرنگ کی گئی تھی۔ بعدازاں سرکاری حکام نے اس بات کی تصدیق کی کہ سی ٹی ڈی کے دفتر میں یرغمال بنائے جانے والے سات اے ٹی ایف اہلکاروں کو فائرنگ کرکے ہلاک کر دیا گیا تھا۔
جوڈیشل کمپلیکس کے احاطے کے بعد ہم  انام بوستان روڈ پر گئے جو کہ نوشکی شہر کو افغانستان سے ملاتا ہے۔
افغانستان نوشکی سے اندازاً چالیس سے پچاس کلومیٹر کے فاصلے پر شمال میں واقع ہے۔
مقامی پولیس کے حکام کے مطابق اس روڈ پر سکیورٹی فورسز کے ہیڈ کوارٹر کے قریب ایک بارود سے بھری گاڑی کو ٹکرایا گیا تھا جس کے باعث ہیڈکوارٹر کی دیوار کو نقصان پہنچا تھا وہاں بڑی تعداد میں دکانوں کو بھی نقصان پہنچا تھا۔ انام بوستان روڈ سے متصل گلیوں  میں بھی دکانوں کو نقصان پہنچا ہے۔
نوشکی میں مقامی افراد نے بتایا کہ جہاں شہر میں تین روز تک جھڑپیں جاری رہیں وہیں پہلے روز جو شدید زوردار دھماکے ہوئے، اُن میں سے ایک انام بوستان روڈ پر ہونے والا یہ دھماکہ بھی تھا جس سے قرب و جوار کے گھروں کو بھی نقصان پہنچا تھا۔
بی بی سی ٹیم کو ملنے والے لال محمد خلجی نے بتایا تھا کہ کہ انام بوستان روڈ پر جن دکانوں کو نقصان پہنچا تھا، اس میں اُن کی دکان بھی شامل تھی۔
ان کا کہنا تھا کہ ’چونکہ تین چار روز تک گھروں سے باہر نکلنا ممکن نہیں تھا اس لیے جب بازار کھلنے کے بعد میں اپنی دکان میں گیا تو وہاں موجود اشیا غائب تھیں۔‘
لال محمد خلجی نے کہا کہ نوشکی میں اسی دوکان سے حاصل ہونے والی آمدن پر ان کے خاندان کا گزر بسر ہوتا تھا اور اب اس کے تباہ ہونے کے بعد ان کے لیے خاندان کے ہمراہ کوئٹہ کی جانب نقل مکانی کے سوا کوئی چارہ نہیں رہا۔
یہاں ایک اور دکاندار ظریف خان نے بھی یہ شکایت کی کہ دھماکے سے تباہ ہونے کے بعد ان کی دکان سے سامان چُرا لیا گیا تھا۔
انام بوستان روڈ کے متعدد دکانداروں نے حکومت سے اپیل کی کہ وہ اُن کے نقصانات کا ازالہ کرے تاکہ وہ اپنے کاروبار کو دوبارہ شروع کرنے کے قابل ہو پائیں۔
انام بوستان روڈ کے مشرق کی جانب پہاڑ پر قاضی آباد کا علاقہ موجود ہے۔ یہاں کے مکینوں نے ہمیں اپنے گھروں کو پہنچنے والے نقصانات کی ویڈیوز دکھائیں۔
ان کا کہنا تھا کہ مسلح افراد قاضی آباد کے اندر مختلف مقامات پر موجود رہے اور یہاں سے اُن کی سکیورٹی فورسز کے اہلکاروں کے ساتھ جھڑپیں ہوئیں جس کے باعث اُن کے گھروں کو بھی نقصان پہنچا۔
قاضی آباد کے مکینوں نے بتایا کہ جھڑپوں کی وجہ سے تین دن تک وہ ایک مشکل اور خوفناک صورتحال سے دوچار رہے۔
انام بوستان روڈ کے بعد ہم ڈپٹی کمشنر کے گھر کی جانب گئے جو کہ شہر کے مغرب میں واقع ایک پہاڑی پر ہے۔ حفاظت کے پیش نظر یہ گھر انگریز دور میں پہاڑ کی چوٹی پر بنایا گیا تھا۔
31 جنوری کو حملہ آور ڈپٹی کمشنر کے گھر میں بھی داخل ہونے میں کامیاب ہوئے تھے اور انھوں نے ڈپٹی کمشنر نوشکی اور اُن کے اہلخانہ کو یرغمال بنایا تھا، لیکن بعد میں ان افراد کو چھوڑ دیا گیا تھا۔
سرکاری حکام کے مطابق ڈپٹی کمشنر کے گھر میں موجود مسلح افراد اور اس کے قریب واقع سکیورٹی فورسز کے اہلکاروں کے درمیان جھڑپ کی وجہ سے ڈپٹی کمشنر کے گھر کو بھی نقصان پہنچا ہے۔
باہر سے یکھا جا سکتا تھا کہ اس حملے کے بعد ڈپٹی کمشنر کے گھر کی سکیورٹی بڑھا دی گئی ہے۔
نوشکی شہر میں سٹی اور صدر پولیس سٹیشنز، ساتھ ساتھ واقع ہیں۔
مسلح افراد نے شہر میں داخلے کے بعد دونوں پولیس سٹیشنز کا کنٹرول بھی حاصل کر لیا تھا۔ وہاں سے اسلحہ لے جانے کے علاوہ مسلح افراد نے دونوں تھانوں کی عمارتوں کو نذر آتش کیا تھا۔
جب ہم صدر تھانے پہنچے تو اس کے مرکزی گیٹ پر گولیاں لگنے کی وجہ سے بڑے سوراخ بنے ہوئے تھے۔
گیٹ پر موجود اہلکار نے ہمیں بتایا کہ میڈیا کو اندر داخل ہونے کی اجازت نہیں ہے۔ تاہم اسی موقع پر تھانے کا گیٹ جب ایک افسر کی گاڑی کے لیے کھولا گیا تو سامنے نظر آنے والی عمارت کی دیواروں پر دھوئیں کے بڑے نشانات تھے جس سے اندازہ ہو رہا تھا کہ ممکنہ طور پر اس عمارت کو آگ لگائی گئی تھی۔
پولیس حکام نے اس بات کی تصدیق کی کہ دونوں تھانوں کو نقصان پہنچانے کے علاوہ حملہ آور وہاں موجود اسلحہ بھی ساتھ لے گئے تھے۔
نوشکی شہر کے اندر حملہ آوروں نے چار بینکوں کو بھی نقصان پہنچایا جبکہ لمبے وقفے کے بعد دوبارہ کھلنے والے بینکوں کے اے ٹی ایمز کے باہر شہریوں کی طویل قطاریں نظر آئیں۔
قاضی آباد کے علاقے میں لوگوں نے ہمیں ایک بنگلہ دکھایا جس کو منہدم کر دیا گیا تھا۔
وہاں لوگوں نے الزام عائد کیا کہ سکیورٹی اہلکاروں نے یہ کہہ کر یہ گھر گرایا کہ یہاں سے اُن پر حملے ہوئے ہیں۔
شہریوں نے دعویٰ کیا کہ یہ گھر کسی این جی او نے کرائے پر حاصل کر رکھا تھا اور علی الصبح حملے کے وقت یہاں صرف ایک چوکیدار موجود تھا جس پر قابو پانے کے بعد حملہ آور اس گھر میں باآسانی داخل ہونے میں کامیاب رہے۔
بلوچستان نیشنل پارٹی نے بھی یہ الزام عائد کیا کہ پارٹی کے رہنما میر بہادر خان مینگل کے مہمان خانے اور اس سے متصل کمروں کو بھی اسی طرح گرایا گیا ہے۔
میر بہادر خان مینگل اور بلوچستان نیشنل پارٹی کی جانب سے اس اقدام کی مذمت کی گئی ہے۔
جب ان الزامات کے حوالے سے نوشکی میں ایک پولیس آفیسر رابطہ کیا گیا تو انھوں نے گھر گرانے جیسے الزامات کی تردید کی۔
نوشکی شہر میں بیشتر شہری ذرائع ابلاغ کے نمائندوں سے بات کرنے سے کتراتے نظر آئے۔ کسی انجانے خوف کے باعث شہریوں نے کیمرے پر ہم سے بات کرنے سے معذرت کی۔ تاہم نوشکی سے تعلق رکھنے والے ایک وکیل نے اس معاملے پر ہم سے تفصیل سے بات کی۔
انھوں نے بتایا کہ کیسے اس شہر کے باسی کئی دنوں تک محصور رہے اور حملوں کے بعد بھی ایک ہفتے تک معمولات زندگی بُری طرح سے متاثر رہیں۔
انھوں نے بتایا کہ سرکاری حکام کی جانب سے دکانوں کو شام کو جلدی بند کرایا جا رہا ہے جبکہ شام کو گاڑیوں کی آمد و رفت پر بھی پابندی ہے جس کی وجہ سے لوگوں کو پریشانی کا سامنا ہے۔
اگرچہ ڈسٹرکٹ ہیڈکوارٹر ہسپتال نوشکی اب کُھل چکا ہے تاہم لوگوں کا کہنا تھا کہ جھڑپوں کے دوران نہ صرف چار، پانچ روز تک یہ بڑا سرکاری ہسپتال بند رہا بلکہ پرائیویٹ ہسپتال بند ہونے کے باعث انھیں مریضوں اور زخمیوں کے علاج معالجے کے حوالے سے بھی مشکلات کا سامنا کرنا پڑا۔
وکیل کا کہنا تھا کہ حملے کے بعد تاجروں کو اپنی کاروباری سرگرمیوں اور لوگوں کو نقل وحمل کے حوالے سے بہت سی مشکلات کا سامنا ہے جن کو دور کیا جانا چاہیے۔
انھوں نے کہا کہ ان کا تعلق نوشکی سے ہے وہ جب ان حملوں کے بعد یہاں آئے تو یہ دیکھا کہ زیادہ تر لوگ سہمے ہوئے تھے۔
تاہم نوشکی میں ایک سینیئر پولیس افسر نے بتایا کہ نوشکی میں صورتحال اب معمول پر آ گئی ہے جبکہ حملے کے ملزمان کے خلاف آپریشنز کا سلسلہ جاری ہے۔
نوشکی میں ان حملوں کے حوالے سے ہم نے ڈی آئی جی رخشاں ڈویژن سمیت دیگر حکومتی عہدیداروں سے رابطے کی کوشش کی لیکن انھوں نے کوئی جواب نہیں دیا۔
تاہم وزیر اعلیٰ بلوچستان میر سرفراز بگٹی کا کہنا ہے کہ سکیورٹی فورسز چوکس تھیں جس کی وجہ سے انھوں نے بروقت کاروائی کر کے ان حملوں کو ناکام بنایا۔
نوشکی سمیت بلوچستان کے دیگر علاقوں میں ہونے والے حملوں کے حوالے سے منعقدہ بلوچستان اسمبلی کے اجلاس سے خطاب کرتے ہوئے ان کا کہنا تھا کہ پولیس اور سیکورٹی فورسز کے اہلکاروں نے جان کا نذرانہ پیش کرکے عوام کو نقصان سے بچایا۔
ان کا کہنا تھا کہ ’دہشت گرد‘ جب شہروں میں آتے ہیں تو وہ عام لوگوں کو ڈھال کے طور پر استعمال کرتے ہیں جس کی وجہ سے اُن کے خلاف سکیورٹی فورسز کو کارروائی میں مشکل پیش آتی ہے۔
انھوں نے لوگوں سے اپیل کی وہ شدت پسندوں سے دور رہیں تاکہ ان کا نقصان نہ ہو اور سکیورٹی فورسز کو شدت پسندوں کے خلاف کارروائی میں آسانی ہو۔
وزیر اعلیٰ کا کہنا تھا کہ سکیورٹی فورسز کی چیک پوسٹیں یا اقدامات لوگوں کے فائدے اور دہشت گردی کے واقعات کو روکنے کے لیے ہیں۔
وزیر اعلیٰ نے کہا کہ بلوچوں کو ایک لاحاصل جنگ میں دھکیلا جا رہا ہے جس کا مقصد پاکستان کو کمزور کرنا ہے لیکن حکومت اور سکیورٹی فورسز ایسی سازشوں کو ناکام بنائیں گے۔

### Article 7 ###
جو گھبرالو انتظامیہ کوٹھڑی میں لگا 32 انچ کا ٹی وی یہ سوچ کر ٹھیک نہ کروائے کہ جیل سے باہر کیا ہو رہا ہے دیکھ کر قیدی کہیں اپ ٹو ڈیٹ رہ کر فیصلے نہ کرنے لگے، ایسی ڈری ڈری انتظامیہ سے یہ گمان رکھنا کون سی عقل مندی ہے کہ جو دس کیمرے کوٹھڑی کے ارد گرد نصب کیے گئے ہیں ان میں قیدی کی مسلسل خراب ہوتی ایک چھوٹی سی آنکھ کسی سنتری کو نظر آ جائے گی۔
ارے بھائی اس قدر واویلے کی کیا ضرورت ہے ۔ٹارچر سے قیدی مر تو نہیں گیا، پھانسی تو نہیں ہو گئی، زبان تو نہیں کٹی، آنکھ ہی تو خراب ہوئی ہے اور وہ بھی صرف ایک، وہ بھی صرف 85 فیصد۔ ابھی خیر سے دوسری آنکھ سلامت تو ہے۔
ویسے بھی دو آنکھوں سے ایسا کیا دیکھنا ہے جو ایک آنکھ سے نہیں دکھ سکتا اور  قیدی جس سرزمین کا پیدائشی ہے وہاں کیا دیکھنا کیا نہ دیکھنا سب برابر۔
سب کی آنکھوں پر ایک نادیدہ پٹی ہے۔ کرسی پر بیٹھو تو خود بخود چڑھ جاتی ہے، کرسی الٹ جائے تو اتر جاتی ہے، جتنی بار بیٹھو گے چڑھتی اترتی ہی رہے گی۔
دیکھیے اگر  آپ قاتل ہیں مگر پیسے اور رسوخ والے ہیں تو جیل میں آپ کی بادشاہت پکی۔
گھر کے کھانے چوبیس گھنٹے، سرکاری بجلی پر مسلسل  اے سی، ٹی وی، ڈیک، ہاتھ باندھے مشقتی، موبائل فونز کا من چاہا استعمال،  یار دوستوں سے حسبِ خواہش ملاقات۔ گھر کی یاد آئے تو رات گھر پے گذار کے  صبح  واپسی کی سہولت۔جیل کوٹھری اور صحن دیکھ دیکھ کر جیا اکلانے لگے  تو پرائیویٹ ہسپتال کے پرائیویٹ کمرے کو سب جیل قرار دلوا دینا بائیں ہاتھ کا کھیل۔ قیدی کی مرضی کتنے دن یا کتنے مہینے 'بیمار' رہنا چاہے۔
ایسے دبنگ اسیر کے سامنے اے بی سی کلاس کے جیل مینوئل کی اوقات ٹشو پیپر سے بھی کم ہے۔ ایسے دھانکڑ سے تو جیلرز اپنی ترقی کی سفارش کرواتے ہیں۔
چلیے قاتل نہ سہی ڈاکو سہی۔ جتنا بڑا نام اتنا ہی دبدبہ اور احترام۔ جب چاہیں سرینڈر کر دیں، جب چاہیں فرار ہو جائیں۔ دشمنوں سے بچنے اور اطمینان سے اندر بیٹھ کر دھندہ چلانے کی جتنی آزادی جیل کی قید میں میسر ہوتی ہے آپ کی سوچ ہے۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
آپ نے کروڑوں اربوں کا غبن کیا کوئی بات نہیں۔ انسان خطا کا پتلا ہے۔ پلی بارگین کا راستہ آخر کس لیے ہے، استعمال کیجیے اور باعزت گھر جائیے۔
آپ کے ہاتھوں کوئی خادمہ، کوئی مزدور ، کوئی بھکاری، کوئی نشئی ایسے میں مرجائے جب آپ خود نشے میں دھت اسے ڈنڈوں اور سریوں سے مار ڈالیں یا پھر  گاڑی کے نیچے دے ڈالیں، کاہے کو ٹینشن لینے کا۔ مرنے والے کے ورثا کی اتنی اوقات کہاں کہ سب چھوڑ چھاڑ کے انصاف کا سراب چھونے کے لیے برس ہا برس جوتیاں چٹخانے پر آمادہ ہوں۔
کوئی انگلا کنگلا پھر بھی اڑ جائے تو اسے تحکمانہ پیار سے سمجھانے کے لیے پولیس، وکیل، گماشتے اور دور پرے کے رشتہ دار ہیں نا۔ تب بھی نہ مانے تو افسردہ سا منہ بنا کر مقتول کے ورثا کے سامنے خجالت کی ایکٹنگ کریں۔ بیس پچیس پچاس لاکھ منہ پہ ماریں۔ مقتول کے تو اچھے بھی اللہ کے نام پر آپ کو یہ کہتے ہوئے معاف کر دیں گے کہ مرنے والا تو چلا گیا، جو اللہ کی مرضی۔
اور پھر ایک مشترکہ تحریری معافی نامہ بنا کے جج کے سامنے دھر دیں۔ ہو گیا عزت سے سارا کام۔ جج بھی سکھ کا سانس لے گا، مقتول کے ورثا بھی راضی اور آپ اپنی جگہ حسبِ معمول معزز ۔
آپ بھلے فیکٹری کو آگ لگا کے سینکڑوں انسان بھسم کر دیں، جعلی خوراک و ادویات کے خنجر سے ہزاروں انسانوں کی موت کا سامان کر دیں، ناقص تعمیر کر کے بیسیوں خاندانوں کی کثیر منزلہ قبر بنا دیں۔ نجات کا کوئی نہ کوئی قانونی و اخلاقی راستہ نکل ہی آئے گا۔
بس کبھی کوئی آدرشی انسان بننے کی بے وقوفی مت کیجئے گا، سماج بدلنے کا خناس کبھی دماغ میں نہ آئے، ہر ایک کو اس کی قابلیت کے مطابق کا نعرہ لگانے سے لازماً گریز کریں، چند ہاتھوں میں وسائل و دولت و طاقت کے ارتکاز کو مت گھوریں، زندگی کو بلیک اینڈ وائٹ کے بجائے گرے میں دیکھنے کی عادت ڈالیں۔
آئین کو کوئی سنجیدہ کتاب سمجھ کے کبھی نہ پڑھیں، وقت کی ہر اسٹیبلشمنٹ کے دائیں ہاتھ پر رہیں، بائیں یا سامنے آنے کی سوچیں بھی نہ۔ یہ جان لیوا غلط فہمی بھی اپنے سے دس ہاتھ دور رکھیں کہ طاقت کا سرچشمہ عوام ہیں۔ کیا تم نے نہیں سنا یا دیکھا کہ ہزاروں بھیڑ بکریوں کی رکھوالی کے لیے بس ایک گڈریا اور ایک کتا کافی ہوتا ہے؟
سیاست ضرور کریں مگر اوقات اور دائرے کے اندر رہتے ہوئے۔ کمزوروں اور چھوٹوں سے شفقت کریں نہ کریں مگر بڑوں کا احترام اور ان کے ترتیب شدہ آدابِ حکمرانی و ملازمت کی حرمت برقرار رکھنے کا سبق نہ بھولیں۔ وسائل کی نیلامی کے نتیجے میں جس مقتدر کا جتنا حق بنتا ہے اسے بغیر کہے دے دیں۔ اگر مگر چونکہ چنانچہ جیسی لفظیات ذہن سے نکال کے پھینک دیں۔
کرسی ملے نہ ملے مٹھی چاپی، مالش پالش جاری رہنی چاہیے۔کسی کو نہیں معلوم  کب کھل جا سم سم ہو جائے اور کسی بھی لمحے جاری ہونے والے گزٹ نوٹیفکیشن میں آپ غدار سے محبِ وطن، چور سے ایماندار ، پاگل سے جینیس، موقع پرست سے اصول پسند قرار پائیں۔ اوپر والا یا اوپر والے مہربان تو سینکڑوں مقدمات ایسے اڑن چھو ہوں گے کہ کیا کوئی دودھ کا دھلا ہو گا۔
یہ سب نہیں سمجھیں گے، سسٹم پر انگشت نمائی جاری رکھیں گے اور بالک ہٹ پر ہی رہیں گے تو پھر لاپتہ بھی ہوں گے، زبان بھی کٹے گی، رشتے دار اور دوست بھی شکنجے میں آئیں گے، بھانت بھانت کی کوٹھڑیوں میں بھی منتقل ہوتے رہیں گے، آنکھ کیا حواس سے بھی جائیں گے۔
کوئی اتنی بھی نہیں سنے گا کہ بھائی آئی سپیشلسٹ اور ڈینٹسٹ نہ سہی کم از کم  دیوار پہ لگا بتیس انچ کا ٹی وی ہی ٹھیک کروا دو۔
ایسے دستور کو صبحِ بے نور کو
میں نہیں مانتا میں نہیں جانتا
یہ شعر حبیب جالب کا ضرور ہے مگر آپ تو سیانے ہیں۔
کیا ضرورت تھی یہ کہنے کی کہ میں اگر نکالا گیا تو اور خطرناک ہو جاؤں گا۔ اب بھگتو۔۔۔

### Article 8 ###
’ہوشیار، خبردار! آئندہ چند روز میں یخ بستہ ہوائیں، بارش اور طوفان، پہاڑی علاقوں سمیت کئی میدانی علاقوں میں برف باری، درجہ حرارت نقطہ انجماد سے نیچے اور پاکستان میں دہائیوں کا ریکارڈ توڑتی سردی ۔۔۔‘
اس نوعیت کے مختلف پیغامات اتوار کی دوپہر سے ہی پاکستان میں سوشل میڈیا پر گردش کرتے دکھائی دیے۔
یہی نہیں بلکہ ان میں سندھ سے لے کر بلوچستان اور پنجاب سے خیبرپختونخوا کے مختلف شہروں میں بارش، ژالہ باری اور برف باری کے دعوے موجود تھے۔
ایسا ہی ایک پیغام سابق وفاقی وزیر عمر سیف کی جانب سے بھی سوشل میڈیا پر شیئر کیا گیا جس میں ایک موسمیاتی ویب سائٹ کی تصویر کے ساتھ دعویٰ کیا گیا کہ ’ایک نادر پولر ورٹیکس کی وجہ سے اگلے آٹھ سے دس دن میں شدید سردی متوقع ہے جس کی وجہ سائبیریا کا زیادہ دباؤ والا نظام ہو گا۔‘
محکمہ موسمیات کے سابق ڈائیریکٹر جنرل اور ماہر موسمیات احمد ریاض نے بی بی سی سے بات کرتے ہوئے بتایا کہ ’قطب شمالی سے کچھ اوپر سرد ہوا کے ایک ماس (ذخیرے) کو پولر ورٹیکس کہتے ہیں۔‘
’یہ زمین کی سطح سے 10 تا 50 کلومیٹر اوپر ہوتا ہے، اور سطح زمین سے کئی میل اوپر چلنے والی تیز ہوائیں اسے اپنی جگہ پر رکھتی ہیں۔ لیکن اگر یہ کمزور ہو جائے تو ہوا جنوب کا رخ کر لیتی ہے اور ان علاقوں میں سردی بڑھ جاتی ہے۔‘
محکمہ موسمیات نے سوشل میڈیا پلیٹ فارمز پر چلنے والی ایسی خبروں کو غیر مصدقہ اور گمراہ کن قرار دیا ہے جن میں میدانی علاقوں میں بھی درجہ حرارت نقطہ انجماد سے نیچے جانے کے دعوے کیے جا رہے ہیں۔
پاکستان میں موسمی پیش گوئی مرکز (نیشنل ویدر فارکاسٹنگ سینٹر) کے ڈائیریکٹر عرفان ورک کا کہنا ہے کہ ’پولر ورٹیکس تو ہمارے خطے میں ہوتا ہی نہیں بلکہ قطب شمالی میں ہوتا ہے۔‘
بی بی سی سے گفتگو کرتے ہوئے ان کا کہنا تھا ’پولر ورٹیکس امریکی اور یورپی علاقوں پر اثر انداز ہوتا ہے۔ ہمارا ملک جس خطے میں ہے وہاں پولر ورٹیکس کا کوئی براہ راست اثر نہیں ہو سکتا۔‘
محکمہ موسمیات کے مطابق مذکورہ مدت کے دوران کسی غیر معمولی یا تاریخی شدید سردی کی کوئی لہر متوقع نہیں اور درجہ حرارت موسم سرما کے معمول کے مطابق ہی رہنے کا امکان ہے۔
یاد رہے کہ محکمہ موسمیات نے جنوری کے ماہ کی پیش گوئی میں خبردار کیا ہوا ہے کہ رواں مہینے معمول سے کچھ اوپر ہی درجہ حرارت رہنے کا امکان ہے جبکہ موسم سرما کی بارش بھی معمول سے قدرے کم ہونے کی ہی پیش گوئی کی جا چکی ہے۔
ادارے کے مطابق معمول سے کم بارشیں اور برف باری کی کم مقدار کے باعث موسم گرما میں پانی کی قلت کا سامنا بھی کرنا پڑ سکتا ہے۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
تو ایسا محسوس کیوں ہو رہا ہے کہ سردی بڑھ چکی ہے؟ ملک کے اکثر علاقے ان دنوں سردی کی لپیٹ میں ہیں۔
اس سوال کا جواب دیتے ہوئے عرفان ورک کا کہنا تھا کہ ’اس سال ابھی تک سردی میں کم سے کم درجہ حرارت کا کوئی ریکارڈ نہیں ٹوٹا۔ ہمارے خطے میں عموماً جنوری ہی سب سے سرد مہینہ کہلاتا ہے۔‘
’میدانی علاقوں میں دھند کی وجہ سے سورج چھپا رہتا ہے تو دن کے وقت بھی درجہ حرارت بڑھتا نہیں ہے، جب کہ معمول کے دنوں میں سورج نکلنے کی وجہ سے دن کے وقت کسی حد تک درجہ حرارت بڑھ جاتا ہے۔‘
عرفان ورک کا کہنا تھا ’یہ وجہ ہے کہ ہمیں دن زیادہ سرد ملتا ہے۔‘
یاد رہے کہ 2025 کے دسمبر کا تقریبا آدھا مہینہ تو خشک موسم کی لپیٹ میں ہی رہا تاہم اس کے بعد بالائی علاقوں میں بارش اور پہاڑوں پر برف باری بھی محکمہ موسمیات کے مطابق معمول سے کم ریکارڈ کی گئی۔
محکمہ موسمیات اسلام آباد کے ڈیوٹی افسر نے بتایا کہ اس وقت بالائی علاقوں سمیت ملک کے چند دیگر علاقوں میں مطلع جزوی ابر آلود تو ہے تاہم دو سے تین دن تک موسم کم و بیش یہی رہے گا جیسا کہ ان دنوں ہے۔
’البتہ ایک سسٹم بننا شروع ہو رہا ہے جس کے تحت امکان ہے کہ 18 جنوری سے ملک کے اکثر علاقوں کو بارشوں کا نظام اپنی لپیٹ میں لے لے گا اور اس دوران پہاڑی علاقوں اور گلگت بلتستان میں بارف باری بھی ہو گی۔‘
تاہم انھوں نے واضح کیا کہ ’ابھی ہم مانیٹر کر رہے ہیں  اور اگلے دو سے تین دن میں صورتحال واضح ہو پائے گی لیکن یہ سسٹم ہرگز ایسا نہیں جس کا دعویٰ سوشل میڈیا پر کیا جا رہا ہے۔‘
یوں تو موسم سرما کی آمد کے ساتھ ہی لحاف رضائیاں، کمبل اور گرم کپڑے نکل آتے ہیں تاہم کراچی سمیت کئی شہروں میں سردی زیادہ شدت نہیں دکھا پاتی اور وہاں کے مکین اس کا اظہار سوشل میڈیا پر بھی برملا کرتے ہیں۔
ایسے ہی ’فیک الرٹ‘ کے نیچے اپنی رائے میں کراچی کے ایک رہائشی عماد نے لکھا کہ ’بھائی میدانی علاقوں کو برف سے سفید ڈھانپ دیا اور درجہ حرارت بھی صفر، پڑھتنے سے ہی کپکپی لگ گئی ہے۔‘
جب صارفین نے گروک سے لاہور کی برف باری کا سوال کیا اور انھیں جواب ملا کہ محکمہ موسمیات کی ایسی پیش گوئی فی الحال نہیں تو کئی صارفین نے اس پر افسوس کا ردعمل دیا۔
شاہینہ عزیز نامی صارف نے لکھا کہ ’میرے خواب بکھر گئے۔ خیالوں میں سویٹرز اور شالز کے انبار خرید ڈالے اور تو اور لاہور میں برف باری کے مناظر بھی چشم تصور سے دیکھ رکھے تھے۔ یہ پیش گوئیاں کرنے والے کہاں چھپے بیٹھے ہیں۔‘
محکمہ موسمیات کی ویب سائٹ پر موجود جنوری کے مہینے میں موسم کی پیش گوئی کے بارے میں بتایا گیا ہے کہ ’جنوری 2026 کے دوران ملک کے بیشتر حصوں میں تقریبا معمول کی بارش متوقع ہے، تاہم شمال مشرقی پنجاب، کشمیر اور گلگت بلتستان میں معمول سے کچھ کم بارش کا امکان ہے۔‘
ویب سائٹ کے مطابق ’وسطی اور جنوبی علاقے، جن میں سندھ، جنوبی پنجاب اور بلوچستان کے بیشتر حصے شامل ہیں، موسم کے اوسط کے قریب رہنے کی توقع ہے تاہم شمال مغربی پاکستان میں معمول سے کچھ زیادہ بارش کا امکان ظاہر کیا گیا ہے، جو غالباً موسمِ سرما کی مغربی ہواؤں کی سرگرمی سے منسلک ہے۔‘
اس آؤٹ لک میں کسی بڑے پیمانے پر غیر معمولی بارش کی پیش گوئی نہیں کی گئی ہے تاہم یہ لکھا ہے کہ مقامی سطح پر شدید بارش کے امکان کو خارج از امکان قرار نہیں دیا جا سکتا۔

### Article 9 ###
متحدہ قومی موومنٹ پاکستان اور لندن کے درمیان ایک طویل خاموشی کے بعد ایک دوسرے کے خلاف الزام تراشی شروع ہوئی جب 15 سال قبل لندن میں قتل ہونے والے ایم کیو ایم کے رہنما عمران فاروق کی بیوہ شمائلہ عمران کی وفات لندن میں ہوئی اور اُن کی لاش تدفین کے لیے پاکستان پہنچی۔
شمائلہ عمران کی کراچی میں تدفین کے دوران ایم کیو ایم پاکستان کے رہنماؤں نے بھی شرکت کی، جس کے بعد ایک پریس کانفرنس سے خطاب کرتے ہوئے ایم کیو ایم کے رہنما اور وفاقی وزیر مصطفیٰ کمال کا کہنا تھا کہ شمائلہ عمران نے وصیت کی تھی کہ وہ پاکستان میں دفن ہونا چاہتی ہیں۔
یا رہے کہ 2020 میں اسلام آباد کی انسدادِ دہشت گردی کی عدالت نے اس مقدمۂ قتل میں تین مجرمان کو عمر قید کی سزا سنا دی تھی۔ عمران فاروق کو 16 ستمبر 2010 کو شمالی لندن کے علاقے ایجویئر میں ان کے گھر کے پاس شام ساڑھے پانچ بجے کے قریب اینٹوں اور چھریوں کے وار کر کے قتل کردیا گیا تھا۔
تاہم گزشتہ روز ایک بار پھر اس قتل کیس کی بازگشت سنائی دی اور مصطفیٰ کمال نے پریس کانفرنس میں الطاف حسین پر بھی الزامات عائد کیے جن کے جواب میں متحدہ قومی موومنٹ کی رابطہ کمیٹی کے کنوینر مصطفیٰ عزیزآبادی نے کہا کہ ’اگر اُن کے الزامات سچے ہیں اور اُن کے پاس ثبوت ہیں تو وہ قوم کے سامنے پیش کریں۔‘
مصطفی کمال نے اپنی پریس کانفرنس میں یہ بھی کہا تھا کہ ’الطاف حسین برطانوی شہری ہیں، وہ وہاں پر عدالت میں درخواست دیں کہ ان کے دیرینہ ساتھی کا قتل ہوا۔ کیس کیوں نہیں چلتا، قاتلوں کا پتہ لگایا جائے بات صاف ظاہر ہوجائیگی اگر انھیں صدمہ ہے اور انصاف ملنا چاہیے تو جائیں عدالت میں وہ تو آزاد ملک ہے، لیکن وہ (الطاف حسین) کبھی ایسا نہیں کریں گے۔‘
مصطفیٰ عزیزآبادی نے کہا کہ ’ڈاکٹر عمران فاروق کا قتل 16 ستمبر سنہ 2010 کو لندن میں ہوا۔ برطانیہ کی میٹرو پولیٹن پولیس، سکاٹ لینڈ یارڈ، جو دنیا کی ایک معتبر ایجنسی ہے، سب نے کافی عرصہ تک اس قتل کی ہر طرح سے تفتیش کی۔ سینکڑوں لوگوں کے انٹرویوز کیے، مختلف جگہوں پر سرچ آپریشن کیا پھر وہ اسی نتیجے پر پہنچے کہ بانی الطاف حسین پر اس حوالے سے لگائے جانے والے الزام میں کوئی حقیقت نہیں ہے۔‘
اُن کا مزید کہنا تھا کہ ’اگر ایسا ہوتا تو برطانوی پولیس مقدمہ بناتی اور لندن کی عدالتوں میں مقدمہ چلتا لیکن یہاں ایسا کچھ نہیں ہوا جو یہ ثابت کرتا ہے کہ الطاف حسین پر یہ الزام سراسر جھوٹا اور غلط ہے۔‘
14 اگست سنہ 2020 کو بی بی سی اردو کے لیے صحافی اعزاز سید نے لندن میں ڈاکٹر عمران فاروق کے قتل کے حوالے سے ایک تحریر لکھی تھی جسے آج لندن اور پاکستان میں ایم کیو ایم کے رہنماؤں کی جانب سے ایک دوسرے پر الزام تراشی کے تناظر میں دوبارہ پیش کیا جا رہا ہے۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
’الطاف حسین کا اس قتل میں براہ راست تعلق نہیں بلکہ وہ سازش میں ملوث ہیں، میں اُن کا نام براہ راست قتل میں ملوث ملزم کے طور پر نہیں ڈال سکتا۔‘
ایف آئی اے میں تعینات پولیس افسر نے وزیراعظم ہاؤس میں اُس وقت کے وزیر اعظم کے خصوصی معاون بیرسٹر ظفراللہ، ایڈووکیٹ جنرل اسلام آباد چوہدری عبدالرؤف اور آئی ایس آئی کے اسلام آباد میں تعینات سیکٹر کمانڈر کے سامنے جب یہ بات کی تو دسمبر کے سرد موسم میں کمرے میں ہیٹر لگا کر کی گئی مصنوعی حدت اور بھی شد ت اختیار کر گئی۔
اُس وقت کے وزیرِ داخلہ چوہدری نثار علی خان آئی ایس آئی کے افسران سے ملاقاتوں کے بعد اس نتیجے پر پہنچ چکے تھے کہ عمران فاروق قتل کیس میں متحدہ کے بانی سربراہ الطاف حسین کا ہاتھ ہے۔
سارے متفقہ طورپر چاہتے تھے کہ عمران فاروق قتل کیس کی ایف آئی آر میں الطاف حسین کو براہ راست نامزد کیا جائے تاکہ وہ ایسی گرفت میں آئیں کہ نکل نہ سکیں۔
اسی مقصد کے لیے قانونی حوالوں سے مشاورتوں کا سلسلہ جاری تھا۔ وزیر اعظم ہاؤس میں اس حوالے سے ایک حتمی مشاورتی اجلاس ہوا جس میں اِس پولیس افسر نے الطاف حسین کا نام ایف آئی آر میں براہ راست لکھنے کی بجائے بالواسطہ لکھنے کا کہہ کر نیا مسئلہ کھڑا کر دیا تھا۔
یہ پولیس افسر کوئی اور نہیں بلکہ اس وقت ایف آئی اے میں تعینات ڈائریکٹر مظہرالحق کاکا خیل تھے۔ اس اجلاس میں موجود ایک سینیئر سرکاری افسر نے نام ظاہر نہ کرنے کی شرط پر اُس اہم اجلاس کی تفصیلات بتائی ہیں۔
اس بارے میں جب مظہر الحق کاکا خیل سے رابطہ کیا گیا تو انھوں نے اس واقعے کی تفصیل میں جائے بغیر کہا کہ ’آپ اس معاملے پر بہت گہرائی میں چلے گئے ہیں۔ سرکاری طور پر ایسے اجلاس ہوتے رہتے ہیں لیکن سرکاری افسر کے طور پر ان پر تبصرہ کرنا میرے قانونی دائرہ کار میں شامل نہیں۔‘
عمران فاروق قتل کیس کی گتھی آخر کیسے سلجھی اور ملزمان کیسے گرفتار ہوئے اس کی تفصیلات ہم آگے چل کر بیان کریں گے، مگر یہاں بتانا ضروری ہے کہ اس کیس کو کامیابی کے ساتھ پایہ تکمیل تک پہنچانے پر حکومت پاکستان نے 14 اگست 2020 کو مظہر الحق کاکا خیل کو تمغہ شجاعت دیا۔
کاکا خیل ماضی میں شدت پسندوں کے حملوں کا سب سے زیادہ شکار ہونے والے صوبہ خیبر پختونخوا میں سوات جیسے مشکل علاقے میں پولیس فورس کی کمانڈ کرتے رہے ہیں اور خود بھی ایک بم حملے میں زخمی ہوئے تھے۔
وہ فیلڈ میں پولیس کو درپیش قانونی پیچیدگیوں اور مشکلات سے آگہی کے ساتھ ساتھ سابق وزیراعلی حیدر خان ہوتی کے سٹاف افسر کی حیثیت سے سرکاری نزاکتوں کا تجربہ بھی رکھتے تھے۔
کاکا خیل کو ایف آئی اے کے شعبہ انسداد دہشتگردی کے نئے سربراہ کے طور پر تعینات کیے جانے کا امکان تھا۔ اس وقت ایک اور سینیئر پولیس افسر انعام غنی اس شعبے کے سربراہ تعینات تھے، جو اب معمول کی ٹرانسفر پر جا رہے تھے۔
وزیرِ داخلہ چوہدری نثارعلی خان کی طرف سے اس اہم عہدے پر کاکا خیل کی تعیناتی کے لیے حتمی فیصلہ کرنا ابھی باقی تھا، مگر کاکا خیل کی طرف سے ایف آئی آر میں براہ راست الطاف حسین کی نامزدگی سے انکار نے ان کی ایف آئی اے میں اس اہم پوسٹ پر تعیناتی کو بھی مشکوک بنا دیا تھا۔
کاکا خیل کا خیال تھا کہ اس کیس میں جان ہے وہ اس کیس کو اِسی حالت میں منطقی انجام تک پہنچا دیں گے اور یہ کہ کیس میں کسی طرح کی غلط بیانی کیس خراب کرے گی۔
مندرجہ بالا واقعے کے دوسرے روز کاکا خیل کی وزیرِ داخلہ چوہدری نثار سے ملاقات ہوئی۔ چوہدری نثار علی خان کے سامنے افسران کی پیشی اس لیے بھی مشکل ہوتی تھی کہ وہ (چوہدری نثار) اپنی ناک پر مکھی تک نہ بیٹھنے دیتے تھے، بال کی کھال اتارتے اور اگر کوئی افسر لکیر سے ہٹے تو اسے سختی سے ڈانٹ دیتے۔
وزیر داخلہ کے سٹاف افسر وقار چوہان نے چوہدری نثار کے سامنے کاکا خیل سے پوچھا کہ آپ الطاف حسین کا نام براہ راست ایف آئی آر میں درج کیوں نہیں کر رہے؟ اس پر کاکا خیل بولے 'جناب ایسا کرنا جھوٹ ہو گا۔ آج میں جھوٹ پر مبنی ایف آئی آر کاٹوں گا تو کل اسے عدالت میں ثابت نہیں کر سکوں گا، کیس خارج ہو جائے گا اور میں اگلی حکومت میں آپ کو بُرا بھلا کہنے پر مجبور ہو جاؤں گا، اس لیے جو سچ ہے وہی لکھا جائے تاکہ ہر دور میں اس پر قائم بھی رہا جا سکے۔'
کمرے میں موجود چوہدری نثار نے پولیس افسر کی بات سنی اور فوری اتفاق کیا اور ساتھ ہی وقار چوہان کو حکم دیا کہ مجھے یہ افسر پسند ہے اور میں انعام غنی کے بعد اسی کو انسداد دہشتگردی ونگ کا سربراہ تعینات کر رہا ہوں، کیونکہ اس میں اتنی جرات ہے کہ وہ چوہدری نثار سے بھی اختلاف کر سکے۔
اس بات کے بعد یہ ملاقات ختم ہو گئی۔
اگلے روز پانچ دسمبر کو پنجاب میں لوکل گورنمنٹ انتخابات کی کوریج کے سلسلے میں میں ٹیکسلا میں تھا کہ مجھے ایف آئی اے انسداد دہشتگردی ونگ کے نمبر سے موبائل فون پر بتایا گیا کہ عمران فاروق قتل کیس میں الطاف حسین، محمد انور، افتخار احمد، خالد شمیم، معظم علی، محسن سید اور کاشف کامران کے خلاف مقدمہ درج کر لیا گیا ہے۔
اگلے چند لمحوں میں یہ خبر پاکستان اور برطانیہ کی شہ سرخیوں کا حصہ بن چکی تھی۔
یوں تو متحدہ قومی موومنٹ کے رہنما عمران فاروق کا قتل ستمبر 2010 میں لندن میں ہوا تھا مگر اس کیس پر پاکستان میں سنجیدگی سے کارروائی کا آغاز سنہ 2015 کے آغاز میں اُس وقت شروع ہوا تھا کہ جب اس وقت کے وزیر داخلہ چوہدری نثار علی خان کو برطانوی حکومت کی طرف سے اس قتل کیس میں معاونت کی درخواست کے بارے میں آگاہ کیا گیا۔
اس سے قبل پیپلز پارٹی کی حکومت کے دورمیں اس کیس پر کوئی پیشرفت نہ ہو سکی تھی۔ اس کی ایک بڑی وجہ پیپلزپارٹی اور متحدہ قومی موومنٹ کے درمیان ایک سیاسی اتحاد تھا جو یوں تو پیپلز پارٹی کے سربراہ آصف علی زرداری اور ایم کیو ایم کے بانی سربراہ الطاف حسین کے درمیان تھا، لیکن عملی طور پر اس اتحاد کی نگرانی اس وقت کے وزیر داخلہ سینیٹر رحمان ملک کر رہے تھے۔
سینیئر تجزیہ کار مظہر عباس کا کہنا ہے کہ 'وزارت داخلہ اور گورنر سندھ کی سطح پر ایک اتفاق تھا کہ پیپلز پارٹی اور ایم کیو ایم کے درمیان اتحاد قائم رہے کیونکہ اس وقت تک گورنرسندھ ڈاکٹر عشرت العباد لندن اور رحمان ملک کے درمیان ایک اہم رابطہ تھے۔ میرے خیال میں اس وقت پاکستان میں کیس نہ چل پانے کی دو بڑی وجوہات تھیں ایک رحمان ملک اور دوسری ہماری اسٹیبلیشمنٹ جسے برطانوی پولیس پر اعتماد نہیں تھا کہ وہ سنجیدگی سے یہ کیس برطانوی عدالتوں میں چلائے گی۔'
مسلم لیگ ن کے دور حکومت میں ابتدا میں تو وزیرداخلہ چوہدری نثار علی خان کی اس وقت کے آئی ایس آئی کے سربراہ لیفٹیننٹ جنرل ظہیر الاسلام سے اچھی شناسائی تھی مگر دھرنوں کے باعث حکومت اور آئی ایس آئی چیف میں دوریاں ظہیر الاسلام کی آئی ایس آئی سے فراغت کا باعث بنی اور رضوان اختر آئی ایس ائی کے نئے سربراہ بن گئے۔
چوہدری نثار علی خان کی رضوان اختر سے ڈی جی رینجرز کراچی کے دنوں سے اچھی شناسائی تھی۔ وزیرداخلہ چوہدری نثار علی خان اور آئی ایس آئی کے سربراہ لیفٹیننٹ جنرل رضوان اختر پنجاب ہاؤس میں اکثر گھنٹوں بیٹھتے اور ملکی سیاسی و داخلی امور سمیت اہم موضوعات پر تبادلہ خیال کرتے۔
برطانوی حکومت کی طرف سے اس قتل کیس کی بازگشت اور دو مبینہ قاتلوں محسن علی سید اور کاشف کامران کی پاکستان موجودگی کے بارے میں وزیر داخلہ کو سن گن پہلے ہی تھی۔ ایک روز چوہدری نثار اور آئی ایس آئی کے سربراہ کے درمیان یہ معاملہ بھی زیر بحث آ گیا۔
اس وقت وزیر داخلہ چوہدری نثار علی خان کے سٹاف کے طور پر خدمات سرانجام دینے والے ایک سینیئر سرکاری افسر نے نام ظاہر نہ کرنے کی درخواست پر بتایا کہ 'چوہدری نثار اور جنرل رضوان کے درمیان ہونے والی ملاقاتیں عام طور پر ون آن ون ہی ہوتی تھیں تاہم یہ بات درست ہے کہ پنجاب ہاؤس میں اس کیس پر وزیر داخلہ کو آئی ایس آئی کی طرف سے بریفنگز دی جاتی رہی ہیں۔'
لیفٹیننٹ جنرل رضوان اختر اس کیس کے بارے میں دو حوالوں سے خوب آشنائی رکھتے تھے۔ اول یہ کہ وہ خود مارچ 2012 سے ستمبر 2014 تک کراچی میں ڈی جی رینجرز سندھ کی حیثیت سے خدمات سرانجام دے چکے تھے اور اسی دورانیے میں انھوں نے ایم کیو ایم پر بڑا کام بھی کیا تھا اور وہ عمران فاروق قتل کیس کے کچھ بنیادی امور سے واقف تھے۔
دوئم یہ کہ عمران فاروق کو جن دو افراد یعنی محسن علی سید اور کاشف خان کامران نے مبینہ طور پر قتل کیا تھا وہ پاکستان آمد کے بعد سے آئی ایس آئی کی حراست میں تھے اور رضوان اختر کو اس بات کا علم تھا۔
وزیرِ داخلہ چوہدری نثار معاملے کو قانون کے مطابق آگے لے جانا چاہتے تھے۔ اول تو وہ ملزمان کو برطانیہ کے حوالے کرنا چاہتے تھے دوسرا یہ کہ اگر برطانیہ ان ملزمان کی حراست نہ لے تو وہ ازخود پاکستان میں ان کے خلاف کیس کرنے پر بھی آمادہ تھے۔
ظاہر ہے اس سارے معاملے میں بھی انھیں آئی ایس آئی کی معاونت درکار تھی۔
لیفٹیننٹ جنرل رضوان اختر وزیر داخلہ سے متفق تھے۔ مگر اس سارے معاملے میں دو چیلنجز بڑے اہم تھے اول یہ کہ اب تک عمران فاروق کے مبینہ قاتلوں محسن علی سید اورکاشف کامران جبکہ کراچی میں ان کی معاونت کرنے والے ساتھی خالد شمیم کی آئی ایس آئی کے پاس موجودگی کی کوئی قانونی حیثیت نہیں تھی۔
دوسرا یہ کہ دو ملزمان میں سے ایک یعنی کاشف کامران حراست کے دوران مبینہ طور پر مارا گیا تھا۔ اس حوالے سے متضاد اطلاعات ہیں تاہم آج تک کاشف کامران کی ہلاکت کی باضابطہ سرکاری سطح پر تصدیق نہیں ہوئی ہے اور اسی لیے کاشف کا نام عمران فاروق قتل کیس کے سزا پانے والے مجرموں کی فہرست میں شامل ہے، تاہم سزا پانے والے دیگر مجرم اپنے خاندان کے افراد کو کاشف کامران کی دوران حراست مبینہ ہلاکت کی خبر ضرور دیتے ہیں۔
یہ ملزم جس سول افسر کی نگرانی میں تھے ان کے بارے میں اطلاع ہے کہ مبینہ طور پر وہ بھی آج کل برطانیہ میں سیاسی پناہ حاصل کر کے خاموشی کی زندگی گذار رہے ہیں، تاہم حکام نے اس کی بھی باقاعدہ تردید یا تصدیق نہیں کی ہے۔
دراصل دس ستمبر 2010 کو جب دونوں ملزمان محسن علی سید اور کاشف کامران نے عمران فاروق کا لندن میں مبینہ طور پر قتل کیا تو اگلے چھ گھنٹوں کے دوران دونوں برطانیہ سے سیدھے پاکستان آنے کی بجائے سری لنکا جانے کے لیے کولمبو جانے والی پرواز پر محوِ سفر تھے۔
کولمبو میں دونوں لڑکوں نے ایک ہفتہ گزارا۔ اس دوران برطانوی پولیس نے موقع پر ملنے والی چھری سے ان کے فنگر پرنٹس لے کر محسن علی کی شناخت کر لی گئی۔ موقع پر چونکہ دو قاتل دیکھے گئے تھے اور یہی دو افراد اکٹھے پاکستان آئے اور اکٹھے واپس جا رہے تھے لہذا پتا چل گیا کہ دوسرا شخص کاشف کامران ہے۔
سارے معاملے کی اطلاع پاکستان کو بھی کر دی گئی تھی۔ ایک ہفتہ بعد جونہی آئی ایس آئی کو ملزمان کے کولمبو سے کراچی آنے کا پتہ چلا تو 18 ستمبر 2010 کو کراچی ایئر پورٹ پر ملزمان کا مسافر طیارہ لینڈ ہونے کے بعد ایک ٹیم طیارے کے اندر گئی اور دونوں کو گرفتار کر کے ایئرپورٹ سے ہی نامعلوم مقام پر منتقل کر دیا گیا۔
شاید انھیں ڈر تھا کہ کراچی میں دونوں ملزمان کو ایم کیوایم کی طرف سے ہلاک کر کے کیس کے اصل سراغ ہی ختم نہ کر دیا جائے۔
محسن علی سید اور کاشف کامران کی گرفتاری کے بعد پانچ جنوری 2011 کو ایک بینک کی اے ٹی ایم استعمال کرتے ہوئے خالد شمیم نامی شخص کو بھی حراست میں لیا گیا تھا۔ کراچی واٹر اینڈ سیوریج بورڈ کے ملازم خالد شمیم پر الزام تھا کہ انھوں نے عمران فاروق کے قتل کے لیے محسن علی سید اور کاشف کامران کو ٹارگٹ دینے اور ٹارگٹ تک پہنچانے میں اہم کردار ادا کیا تھا۔
خالد شمیم ہی وہ شخص تھا جس نے عمران فاروق کے قتل کے بعد کراچی کے ایک نمبر سے دونوں مبینہ قاتلوں سے فون پر بات کی تھی۔ خالد شمیم کی حراست بھی آئی ایس آئی عمل میں لائی مگر اس کی بھی کوئی قانونی حیثیت سرے سے موجود نہیں تھی کیونکہ اس عمل میں بھی پولیس اور ایف آئی اے کو نظر انداز کیا گیا تھا۔
مگر اب چوہدری نثار کی مداخلت پر معاملات کو قانونی شکل دی جا رہی تھی۔
قتل کے تین کرداروں میں سے ایک تو مبینہ طور پر ہلاک ہو گیا تھا جبکہ باقی دو بدستور آئی ایس آئی کے پاس تھے، اس مسئلے کے حل کے لیے وزیرِ داخلہ اور ڈی جی آئی ایس آئی میں طے پایا کہ محسن علی سید اور خالد شمیم کو منظر عام پر لایا جائے اور انھیں ایف آئی اے کے سپرد کر دیا جائے تاکہ اس دوران ان کی برطانیہ حوالگی کا عمل باقاعدہ طور پر شروع ہو۔
اسی دوران ایک اور شخص یعنی معظم علی کو بھی اس معاملے میں شامل کیا گیا کیونکہ معظم علی کی کمپنی دونوں مبینہ قاتلوں کے برطانیہ جانے میں استعمال کی گئی تھی ۔ اسی لیے معظم کو بھی 11 اپریل 2015 کو کراچی سے حراست میں لے لیا گیا۔
غیرقانونی حراست کو قانونی شکل اس طرح ملی کہ چند روز بعد ایک سرکاری پریس ریلیز جاری کر کے بتایا گیا کہ دونوں ملزمان پاک افغان سرحد سے گرفتار کر لیے گئے ہیں۔ اسی دوران 26 جون 2015 کو ایف آئی اے شعبہ انسداد دہشتگردی ونگ کے سربراہ انعام غنی نے انکوائری درج کر کے تحقیقات کا آغاز کر دیا، جس کی تصدیق اس کیس کے عدالتی دستاویزات سے بھی ہوتی ہے۔
اس دوران انعام غنی نے وزارت داخلہ کی منظوری سے برطانوی پولیس کے دو افسران کے ہمراہ ملزمان سے ایک اہم ملاقات کی۔ ملزمان جن میں سب سے اہم محسن سید تھا کو عمران فاروق کی لاش، موقع سے برآمد اینٹ اور چھری دکھائی گئی۔
انعام غنی نے محسن سے انگریزی میں پوچھا بتاؤ اس کام پر کوئی شرمندگی تو نہیں؟ جس پر محسن نے انگریزی میں برطانوی پولیس اہلکاروں کے سامنے کہا کہ 'نہیں مجھے کسی قسم کی کوئی شرمندگی نہیں میں نے یہ سب عقیدت میں کیا ہے اور اگر مجھے دوبارہ موقع ملا تو دوبارہ بھی ایسا ہی کروں گا۔ یہ سب کچھ حیران کُن تھا۔'
ابتدائی طور پر محسن سید، خالد شمیم اور معظم علی کو تحفظ پاکستان ایکٹ کے تحت گرفتار کیا گیا، اِس امید پر کہ برطانوی حکومت ان تینوں ملزمان کو حراست میں لینے کے لیے پاکستان سے درخواست کرئے گی۔
اس غرض سے برطانوی سکاٹ لینڈ یارڈ پولیس کے افسران نے اسلام آباد کے کم و بیش تین سے زائد دورے بھی کیے۔ برطانوی حکام ایف آئی اے حکام اور ملزمان سے ملاقاتیں کرتےاور واپس چلے جاتےاور واپسی پر جا کر پاکستان سے صرف محسن علی سید کی حوالگی کا مطالبہ کرتے۔
ان کا کہنا یہ تھا کہ باقی دوملزمان یعنی خالد شمیم اور معظم علی 'غیر متعلقہ' ہیں اور ان کا برطانوی کیس میں کوئی اتنا کردار نہیں لیکن اُدھر وزیر داخلہ چوہدری نثار علی خان اس بات پر ڈٹے رہے کہ اگر برطانیہ نے ملزمان کو لینا ہے تو وہ تینوں ملزمان کو لے۔
اس معاملے میں ایک چیلنج یہ بھی تھا کہ دونوں ملکوں کے درمیان ملزمان کی حوالگی کا باقاعدہ کوئی معاہدہ نہیں تھا۔ وزیرداخلہ نے اس بارے میں معاہدہ کرنے کی کوشش بھی کی مگر برطانیہ کی طرف سے پاکستان میں سزائے موت پر اعتراض کیا گیا اور کہا گیا کہ پاکستان سزائے موت کو ختم کرے۔ اس لیے یہ معاملہ بھی آگے نہ بڑھ سکا اور ایک وقت آیا کہ ملزمان کی برطانیہ حوالگی سے متعلق تمام امیدیں دم توڑ گئیں۔
دوسری طرف تینوں ملزمان بدستور تحفظ پاکستان ایکٹ کے تحت زیر حراست تھے اور ایک وقت ایسا بھی آیا کہ جب تحفظ پاکستان ایکٹ کی مدت بھی پوری ہونے لگی اور برطانیہ سے ان ملزمان کی حوالگی کے حوالے سے کوئی اطلاع بھی نہ آئی۔ چونکہ ایف آئی اے نے تیاری مکمل کر لی تھی لہذا پانچ دسمبر 2015 کو عمران فاروق قتل کیس کی ایف آئی آر کے اندراج کے بعد تینوں ملزمان کو ایف آئی اے کے حوالے کر دیا گیا۔
یوں ایک نئے سلسلے کا آغاز ہو گیا۔
تینوں ملزمان کے لیے امید پیدا ہوگئی کہ اب وہ عدالت کے سامنے انصاف کے لیے پیش ہوں گے۔ اس دوران مجسٹریٹ کے سامنے ملزمان کے اعترافی بیانات ریکارڈ ہوئے۔ ایف آئی اے نے عدالت میں پہلے عبوری اور پھر حتمی چالان پیش کیا اور سب سے اہم بات یہ کہ برطانیہ نے باہمی تعاون کے تحت پاکستان کو کچھ ثبوت بھی فراہم کیے اور ایف آئی اے کے ساتھ ایک مبینہ تحریری معاہدہ بھی کر لیا گیا کہ اگر پاکستانی عدالت میں برطانوی حکام کو بلایا گیا تو وہ ضرور حاضر ہوں گے۔
برطانوی حکام نے معاہدے کی پاسداری کی اور وہ انسداد دہشتگردی اسلام آباد کی عدالت میں پیش بھی ہوئے۔
برطانیہ کے ساتھ پاکستانی عدالت میں پیش ہونے کا معاہدہ طے کرنے کے بعد ایف آئی اے شعبہ انسداد دہشتگردی ونگ کے سربراہ مظہرالحق کاکا خیل کا تبادلہ بھی ہو گیا۔ جس کے بعد اس شعبے کا نیا سربراہ مقرر کر دیا گیا تاہم کیس عدالت میں معمول کے مطابق آہستہ آہستہ چلتا رہا اور 18 جون کو اس کیس کا فیصلہ آ گیا اورالطاف حسین سمیت تمام افراد کو سزا سنا دی گئی۔
حیران ُکن بات یہ ہے کہ سزا پانے والوں میں کاشف کامران کا نام بھی شامل ہے کیونکہ ایف آئی اے کی طرف سے اس شخص کی مبینہ ہلاکت کے بارے میں کوئی ثبوت پیش نہیں کیا گیا لیکن کراچی میں کاشف کامران کے اہلخانہ کو خاموشی سے ان کے بیٹے کی ہلاکت کی اطلاع دے دی گئی ہے، جس پر وہ ابھی تک یقین کرنے کو تیار نہیں۔
دوسری طرف اس کیس کو آگے لے جانے والے اصل کردار چوہدری نثار علی خان اس کیس سمیت نجانے کتنے رازوں کو اپنے دل میں سموئے راولپنڈی میں خاموشی کی زندگی بسر کر رہے ہیں۔ شاید ایسے کرداروں کے لیے کسی ایوارڈ کی ضرورت بھی نہیں ہوتی!

### Article 10 ###
2025 پاکستان کے لیے خارجہ پالیسی اور سفارت کاری کے لحاظ سے ایک سرگرم سال رہا ہے لیکن یہ بحث بھی کی جا رہی ہے کہ پاکستان کی بعض سفارتی کامیابیاں کیا ایک اچھی خارجہ پالیسی کا نتیجہ ہیں یا کچھ مخصوص حالات کی وجہ سے پاکستان کو وقتی فائدے ہوئے۔
میزبان: عالیہ نازکی
پروڈیوسر: حسین عسکری اور سارہ عتیق
وژول پروڈیوسر: احسن محمود

### Article 11 ###
پاکستان کے صوبے خیبر پختونخوا کی صوبائی حکومت فوجی آپریشن کے خلاف جبکہ وفاقی حکومت اور فوج اِس آپریشن کو ضروری سمجھتے ہیں۔ خیبر پختونخوا میں شدت پسندی کیسے ختم ہو گی؟ مسئلے کا حل فوجی آپریشن ہے یا مذاکرات؟
میزبان: عالیہ نازکی
پروڈیوسر: حسین عسکری
وژول پروڈیوسر: علی کاظمی
سٹوڈیو ٹیم: کرس ہاؤس، امیتا پاریکھ

### Article 12 ###
'وہ لوگ جو لاپتہ افراد کے معاملے پر سیاست چمکاتے تھے، اُن کی سیاست ہمیشہ کے لیے دفن ہو رہی ہے کیونکہ ہماری حکومت نے اس مسئلے کو حل کیا ہے۔‘
بلوچستان کابینہ کے 22ویں اجلاس سے خطاب کرتے ہوئے وزیر اعلیٰ میر سرفراز بگٹی نے انتہائی پُراعتماد انداز میں مزید دعویٰ کیا کہ ’یکم فروری کے بعد بلوچستان سے مسنگ پرسنز کا مسئلہ ختم ہو جائے گا۔‘
پیر کو منعقد ہونے والے صوبائی کابینہ کے اس اجلاس میں انسداد دہشت گردی (بلوچستان ترمیمی) ایکٹ 2025 کے تحت بلوچستان سینٹر آف ایکسیلینس آن کاؤنٹرنگ وائلنٹ ایکسٹریمزم  اور بلوچستان پریوینشن ڈیٹینشن اینڈ ریڈیکلائیزیشن رولز 2025 کی منظوری دی گئی۔
ان ضوابط کی منظوری کے بعد بلوچستان میں ایسے مراکز قائم کیے جائیں گے جن میں ایسے افراد کو رکھا جائے گا جن پر شبہ ہو گا کہ وہ دہشت گردی میں ملوث ہیں یا کالعدم تنظیموں سے روابط رکھتے ہیں۔
وزیر اعلیٰ کا کہنا تھا کہ جن مشتبہ افراد کو اٹھایا جائے گا اُن کے رشتہ داروں کو اس بارے میں آگاہ کیا جائے گا اور حراستی مراکز میں اُن سے انھیں ملاقات کی بھی اجازت بھی دی جائے گی۔
بلوچستان سے لاپتہ افراد کے رشتہ داروں کی تنظیم وائس فار بلوچ مسنگ پرسنز (وی بی ایم پی) کے چیئرمین نصراللہ بلوچ نے اس معاملے پر اپنے خدشات کا اظہار کرتے ہوئے کہا کہ اس سے قبل ایسے قوانین اور دعوؤں پر عمل تو نہیں ہوا، اب دیکھنا ہے کہ موجودہ حکومت کے دور میں ان پرکتنا عمل ہو گا۔
بعض آئینی اور قانونی ماہرین نے ان قوانین کو آئین میں دیے گئے بنیادی انسانی حقوق کے خلاف قرار دیتے ہوئے کہا ہے کہ اِن میں منصفانہ ٹرائل کا عنصر غائب ہے۔
انسداد دہشت گردی (بلوچستان ترمیمی) ایکٹ 2025 کے تحت مجاز حکام تحقیقات کے لیے ایسے افراد کے 90 دن کے پروینٹیو حراستی آرڈر جاری کر سکتے ہیں جن پر شک ہو کہ وہ مسلح فورسز، سول آرمڈ فورسز، بلوچستان کی سکیورٹی، دفاع پاکستان، قانون نافذ کرنے والے اداروں پر حملوں، بم دھماکوں، اہم تنصیبات کو نقصان پہنچانے، ٹارگٹ کلنگ، اغوا برائے تاوان، بھتہ خوری، اقلیتوں پر حملوں اور لسانی بنیادوں پر قتل وغیرہ کے واقعات میں ملوث ہیں۔
اس کے ساتھ ساتھ دہشت گردی کے مجرموں کی معاونت اور سہولت کاری میں ملوث افراد سے تحقیقات کے لیے بھی حکام اسی قانون کے تحت حراستی آرڈر جاری کر سکیں گے۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
ترمیمی مسودہ قانون کے تحت ایسے مشتبہ افراد کو بھی 90 دن کے لیے حراست میں رکھا جا سکے گا جن کے خلاف اس نوعیت کے جرائم میں ملوث ہونے کے بارے میں شکایات یا مصدقہ اطلاعات موصول ہوئی ہوں۔
ایسے افراد سے تحقیقات پولیس کے ایس پی رینک کے آفیسر یا مشترکہ تحقیقاتی کمیٹی کے ذریعے کروائی جائیں گی۔
ایسے افراد کو حراستی مراکز میں رکھا جائے گا اور اگر وہ اس ایکٹ کے تحت شیڈولڈ جرائم میں ملوث پائے گئے تو انھیں مزید تفتیش کے لیے تحقیقاتی اداروں کے حوالے کیا جائے گا۔
بلوچستان کے سیکریٹری داخلہ و قبائلی امور حمزہ شفقات کے مطابق نئے قوانین کے تحت کوئٹہ اور تربت میں فی الحال دو حراستی مراکز قائم کیے جائیں گے۔
وزہر اعلیٰ بلوچستان میر سرفراز بگٹی کا دعویٰ ہے کہ ہے کہ ان حراستی مراکز میں جن زیرِ تفتیش افراد کو رکھا جائے گا ان کے اہلِخانہ کو 24 گھنٹوں کے اندر اطلاع دی جائے گی اور انھیں ملاقات کی بھی اجازت ہو گی۔
انھوں نے بتایا کہ جس بھی قانون نافذ کرنے والے ادارے نے مشتبہ افراد سے تفتیش کرنی ہوئی وہ انہی مراکز میں کرے گا۔
اس قانون کے تحت وزیر اعلیٰ یا ایڈیشنل چیف سیکریٹری داخلہ کی منظوری سے مجاز افسر کی سربراہی میں ایک اوور سائٹ بورڈ تشکیل دیا جائے گا جو دو سویلین اور دو فوجی افسروں کے علاوہ ایک کریمنالوجسٹ اور ایک ماہر نفسیات پر مشتمل ہو گا۔
یہ بورڈ ہر زیر حراست فرد کے کیسز، نظریاتی مزاج، دماغی، جسمانی اور نفسیاتی حالت کا جائزہ لے گا۔
وزیر اعلیٰ بلوچستان میر سرفراز بگٹی نے کابینہ کے اجلاس میں دعویٰ کیا کہ اس قانون کے تحت قائم کردہ مخصوص مراکز میں مشتبہ افراد سے مجاز پولیس افسران کی نگرانی میں تفتیش ہو گی۔
ان کا کہنا تھا اس کے ساتھ ان کی کونسلنگ بھی کی جائے گی تاکہ انتہا پسندی، گمراہ کن بیانیے اور ریاست مخالف سوچ کا تدارک ممکن بنایا جا سکے۔
نصراللہ بلوچ کا کہنا ہے کہ سنہ 2014 میں بھی انسداد دہشت گردی ایکٹ میں ترامیم کر کے اسی نوعیت کے دعوے اور وعدے کیے گئے تھے، لیکن آگے چل کر عملی طور پر کچھ بھی نہیں ہوا۔
تاہم ان کا کہنا تھا کہ بلوچستان کی موجودہ حکومت کی جانب سے جو دعوے کیپے گئے ہیں اور اگر عملاً ایسا ہی ہوتا ہے تو پھر لوگوں کو کم از کم جبری گمشدگی کی اذیت سے نجات ملے گی لیکن ماضی کے تلخ تجربات کی بنیاد رپ ہمیں بہت سارے خدشات ہیں۔
انھوں نے الزام عائد کیا کہ ’یہاں جو طاقتور ادارے ہیں وہ ایسے قوانین کو اہمیت نہیں دیتے ہیں، جس کا اندازہ اس سے لگایا جا سکتا ہے کہ ماضی میں جن لوگوں کو جبری طور پر لاپتہ کیا گیا ان کو کسی عدالت میں پیش کرنے کی بجائے مبینہ طور پر اُن کی لاشیں پھینکی گئیں۔‘
نصراللہ بلوچ نے اس خدشے کا اظہار کیا کہ ’جبری گمشدگیوں اور حقوق انسانی کی پامالیوں کے علاوہ بلوچستان کے دیگر مسائل پر احتجاج بہت زیادہ ہو رہا ہے جس کے پیش نظر یہ خدشہ ہے کہ ریاستی ادارے پُرامن جدوجہد کرنے والوں کو اٹھا کر ان مراکز میں ڈالیں گے۔ اس طرح حکومت احتجاج کرنے والوں اور ان کے رشتہ داروں کو تنگ کرے گی تاکہ وہ سیاست اور احتجاج سے دستبردار ہو جائیں۔‘
لاپتہ افراد کے کیسز کی پیروی کرنے والے سینیئر وکیل عمران بلوچ ایڈووکیٹ نے بھی اس سے اتفاق کرتے ہوئے کہا کہ ’نئے قانون میں پریوینٹو ڈیٹینشن سینٹرز کا آرٹیکل ڈالا گیا جس کے تحت برما یا چین کے طرز کے حراستی مراکز قائم کر کے لوگوں کو ان میں رکھا جائے گا۔‘
اُنھوں نے الزام عائد کیا کہ ’جس سیاسی کارکن یا حقوق انسانی کے کارکن کا احتجاج ریاستی اداروں کو پسند نہیں آیا تو وہ اس قانون کی آڑ میں ان کو ان حراستی مرکز میں ڈال دیں گے۔‘
انھوں نے الزام عائد کیا کہ یہ ماورائے آئین قوانین و مراکز بلوچستان کی سیاسی آوازوں کو دبانے کے لیے بنائے جا رہے ہیں ورنہ سندھ اور پنجاب میں بھی لاپتہ افراد ہیں، تو ایسے قوانین وہاں کیوں نہیں لائے جا رہے ہیں؟
ہیومن رائٹس کمیشن آف پاکستان کی کونسل کے رکن حبیب طاہرایڈووکیٹ کا کہنا ہے کہ اس طرح کا تجربہ خیبرپختونخوا میں بھی کیا گیا تھا۔
انھوں نے کہا کہ ’جتنے بھی لوگ لاپتہ ہیں اگر ان کو لا کر ان مراکز میں رکھا جاتا ہے اور ان کو منصفانہ ٹرائل کا موقع دیا جاتا ہے تو بات سمجھ میں آتی ہے، لیکن اس حوالے سے بنائے گئے قوانین میں منصفانہ ٹرائل کا عنصر نظر نہیں آ رہا ہے کیونکہ ملزم کے خلاف جو گواہ ہوں گے اُن کو راز میں رکھا جائے گا، اسی طرح جج کا بھی پتہ نہیں ہو گا۔‘
’اس طرح کے حراستی مراکز بنانا ایک بوسیدہ طریقہ کار ہو گا جو کہ پرانے زمانے میں ہوا کرتا تھا۔‘
انھوں نے سوال کیا کہ ’حراستی مراکز میں رشتہ داروں سے ملاقات کس طرح اور کس پریکٹس کے تحت ہو گی؟‘
حبیب طاہر ایڈووکیٹ نے اس امید کا اظہار کیا کہ ’اگر یہ منصفانہ طریقے سے ٹرائل کریں گے تو کم از کم سالوں سے جو لوگ لاپتہ ہیں وہ منظر عام پر آئیں گے اور ان کے خاندانوں کو ان کے بارے میں پتہ چل جائے گا۔‘
عمران بلوچ ایڈووکیٹ نے کہا کہ لوگوں کو 90 دنوں تک انسداد دہشت گردی ایکٹ 1997کے تحت بھی حراست میں رکھا جا سکتا تھا لیکن اس میں یہ تھا کہ ملزم کو منصفانہ ٹرائل کا موقع دینے کے علاوہ انھیں 24 گھنٹے کے اندر اندر عدالت میں پیش کرنا لازمی ہے۔
ان کا کہنا تھا کہ ’نئے قوانین کے تحت جو بھی گواہ آئے گا اس کی شناخت کے بارے میں ہمیں نہیں بتایا جائے گا بلکہ وہ جو بیان دے گا وہ حکومت ہمیں بتائے گی اور اس میں عدالت کا کوئی عمل دخل نہیں ہو گا۔‘
انھوں نے کہا کہ اس  قانون کی آئین کی نظر میں کوئی وقعت نہیں جس کو ہم نے بلوچستان ہائیکورٹ میں چیلنج کردیا ہے۔
بلوچستان کی صورتحال اور مسائل پر گہری نظر رکھنے والے تجزیہ کار رفیع اللہ کاکڑ کا کہنا ہے کہ انسداد دہشت گردی ایکٹ میں نئی ترامیم سے لاپتہ افراد کا مسئلہ مزید گھمبیر ہو گا۔
انھوں نے بتایا کہ ’پہلے تو اہم بات یہ ہے کہ ماضی میں لاپتہ افراد اور ان کے مبینہ ماورائے عدالت قتل کی شکایات آئی ہیں۔ وہ تو اپنی جگہ پر ابھی بھی ہیں۔ ان ترامیم سے اس پر کوئی فرق نہیں پڑتا۔‘
ان کا کہنا تھا کہ ’ان کو حل کرنے کے لیے تو ریاست کو صاف اور شفاف ٹروتھ اینڈ ری کانسلییشن کمیشن بنانا چاہیے۔‘
انھوں نے الزام عائد کیا کہ ’ماضی میں لوگوں کو غائب کرنے کا جو کام غیر قانونی طریقے سے کیا جاتا تھا اب ان ترامیم سے اس کو قانونی شکل دے دی گئی ہے ۔‘
انھوں نے کہا کہ ’میں بالکل بھی یہ نہیں سمجھتا کہ لاپتہ افراد یا انسانی حقوق کی خلاف ورزی کا جو مسئلہ ہے وہ ان ترامیم سے حل ہو گا۔‘
رفیع اللہ کاکڑ نے کہا کہ ’نئی ترامیم میں ڈی ریڈیکلائیزیشن سینٹرز والی بات عجیب ہے کیونکہ ماضی میں یہ دیکھا گیا ہے کہ لکھے پڑھے نوجوان لڑکے اور لڑکیاں، جو خودکش حملے کر رہے ہیں، وہ بظاہر برین واش نہیں ہوئے ہیں بلکہ انھوں نے اس کا شعوری انتخاب کیا ہے۔‘
’ان کے اس راستے کو انتخاب کرنے کے عمل سے اختلاف کیا جا سکتا ہے لیکن یہ کوئی طالبان والا ماڈل نہیں ہے۔‘
انھوں نے کہا کہ ’بلوچ نوجوان اپنے علاقے کی محرومی اور وسائل کا استحصال دیکھتا ہے جس میں بلوچستان اور ملک کا اشرافیہ شریک جرم ہیں اور وہ ان وسائل کے فائدے اٹھا رہے ہیں۔‘
انھوں نے کہا کہ ’ڈی ریڈیکلائیزیشن سینڑز سے کامیابی کے امکانات نہیں ہیں بلکہ ایسے سینٹرز کی بجائے تنازع کو جڑ سے ختم کیا جائے۔ لوگوں کو ان کے ساحل اور وسائل پر حق دیا جائے، پولیٹیکل انجنیئرنگ کے ذریعے مصنوعی لوگوں کو مسلط کرنا بند کیا جائے تو پھر کسی ڈی ریڈیکلائیزیشن سینٹر یا کاؤنٹرنگ وائلینٹ ایکسٹریمزم سٹریٹیجی کی ضرورت نہیں پڑے گی۔‘
بی بی سی نے اس حوالے سے ہونے والی تنقید پر ردعمل لینے کے لیے صوبائی حکومت کی متعلقہ شخصیت سے رابطہ کیا اور انھیں میسج بھی بھیجے تاہم ان کی جانب سے کوئی جواب نہیں دیا گیا۔
تاہم کابینہ کے اجلاس میں اس سے متعلق تفصیل سے بات کرتے ہوئے وزیر اعلیٰ بلوچستان کا کہنا تھا کہ ’بلوچستان میں مسنگ پرسنز کے معاملےکو طویل عرصے سے ریاستِ پاکستان کے خلاف ایک منظم پروپیگنڈہ ٹول کے طور پر استعمال کیا جاتا رہا ہے حالانکہ ملک کے دیگر صوبوں بالخصوص خیبرپختونخوا میں اس نوعیت کے کیسز بلوچستان سے کہیں زیادہ ہیں۔‘
انھوں نے کہا کہ ’بلوچستان میں بعض عناصر اور جماعتیں اس حساس معاملے پر محض سیاست کرتی رہیں مگر مسئلے کے مستقل اور قانونی حل کے لیے کبھی سنجیدہ کوشش نہیں کی گئی۔‘
انھوں نے کہا کہ موجودہ حکومت نے لاپتہ افراد کے مسئلے کا مستقل حل کے لیے ایک جامع اور مؤثر قانون بلوچستان اسمبلی سے منظور کرایا۔
انھوں نے کہا کہ ’ہم نے اس مسئلے کو ہمیشہ کے لیے دفن کر دیا ہے جس سے ریاستِ پاکستان پر لگنے والے جبری گمشدگی کے الزامات اور اس بنیاد پر ہونے والے منفی پروپیگنڈے کا خاتمہ ہو گا۔‘
وزیر اعلیٰ نے کہا کہ ’بلوچستان میں سکیورٹی فورسز گرے زونز میں انٹیلی جنس بیسڈ آپریشنز کے دوران تفتیش اور پوچھ گچھ کرتی ہیں، مشتبہ افراد کو حراست میں بھی لیا جاتا ہے تاہم یکم فروری کے بعد مسنگ پرسنز کا مسئلہ ختم ہو جائے گا اور اس ضمن میں ایک لیگل فریم ورک موجود ہو گا۔‘
’اگر کوئی فرد دہشت گرد تنظیموں کے ہاتھوں غائب ہوتا ہے یا خود ساختہ طور پر روپوش ہوتا ہے تو اس کی ذمہ داری ریاست پر عائد نہیں کی جا سکتی۔‘
وزیر اعلیٰ نے کہا کہ ’گمشدگی کے دعوؤں کی جانچ کے لیے عدالتیں اور متعلقہ کمیشن موجود ہیں مگر بدقسمتی سے بلوچستان میں خود ساختہ گمشدگی کا تاثر قائم کر کے فوری طور پر ریاست کے خلاف پروپیگنڈا شروع کر دیا جاتا ہے۔‘

### Article 13 ###
پاکستان کے شہر فیصل آباد کے تھانہ سٹی جڑانوالہ میں پولیس اہلکاروں کو اس وقت حیرت ہوئی جب شراب فروشی کے شبے میں تھانے طلب کیے گئے ایک شخص نے دورانِ تفتیش اپنے باپ کے قتل کا اعتراف کیا۔
جس شخص کے قتل کا اعتراف کیا جا رہا تھا وہ نہ تو پولیس کے ریکارڈ میں لاپتہ تھا اور نہ ہی اس کی گمشدگی کی کوئی درخواست وصول ہوئی تھی۔
ابتدائی طور پر پولیس کو شبہ ہوا کہ والد کے قتل کا اعتراف کرنے والا شخص شاید کسی دباؤ میں یا اپنی جان چھڑوانے کے لیے ایسی بات کر رہا ہے مگر پولیس کو علاقہ مکینوں سے پوچھ گچھ کرنے پر معلوم ہوا کہ اس کے والد آٹھ سال سے اپنے گھر نہیں آئے۔
جب پولیس نے ملزم سے پوچھا کہ والد کی لاش کہاں ہے تو انھیں جواب ملا کہ ’ہم نے تو لاش کو گھر میں ہی گڑھا کھود کر دفنا دیا تھا۔‘
پولیس کا کہنا ہے کہ اس بیان کے بعد 26 نومبر کو زیرِ حراست شخص کے گھر کی کھدائی شروع کی گئی اور دو روز بعد یعنی 28 نومبر کی شام گھر کے نیچے سے کچھ ہڈیوں پر مشتمل ایک لاش کی باقیات برآمد ہوئیں۔
پولیس کے مطابق یہ ہڈیاں پوسٹ مارٹم کے لیے سول ہسپتال جڑانوالہ بھجوائی گئی ہیں اور لاہور میں قائم پنجاب فرانزک لیب سے ڈی این اے کے معائنے کے بعد یہ معلوم ہوسکے گا کہ آیا یہ ہڈیاں زیرِ حراست ملزم کے والد کی ہیں۔
تھانہ سٹی جڑانوالہ کے ایس ایچ او انسپکٹر یوسف شہزاد سپرا نے بی بی سی کو بتایا کہ ’وہ جو کہاوت بنی ہوئی ہے کہ قتل کبھی چھپ نہیں سکتا اور ایک نہ ایک دن سامنے آ کر رہتا ہے، وہ کہاوت اس کیس میں پورا اترتی ہے۔‘
وہ کہتے ہیں کہ ’پولیس کو تو اس شخص کے بارے میں کوئی ایسا شبہ نہیں تھا کہ اس نے اپنے باپ کا قتل کیا ہو لیکن اس کے گھر میں کچھ دنوں سے اس کی ایک بہن نے ایسا کہنا شروع کر رکھا تھا کہ ’تم نے میرے باپ کو مارا، میں پولیس میں تمہاری رپورٹ کروں گی۔‘
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
وہ کہتے ہیں کہ اس خاتون نے ’پولیس میں رپورٹ تو نہ کی لیکن ملزم علاقے کے ایک شہری کی طرف سے شراب فروشی کی شکایت پر تھانے بلایا گیا۔‘
’جب اس سے تفتیش شروع کی گئی اس وقت اس کے ذہن میں اپنی بہن کی یہی بات چل رہی تھی۔‘
تفتیشی آفیسر انسپکٹر یوسف شہزاد سپرا نے بتایا کہ انھوں نے روایتی تفتیش کرنے کے انداز میں زیرِ حراست شخص سے کہا تھا کہ ’ہمیں تمارے بارے میں سب پتا ہے کہ شراب فروشی کے علاوہ تمہارے اور کیا جرائم ہیں۔ ہمیں سب علم ہو گیا ہے۔ اب تم بچ نہیں سکتے۔‘
یوسف شہزاد سپرا کا کہنا ہے کہ ’یہ ایک نفسیاتی حربہ ہوتا ہے جو زیرِ حراست شخص پر آزمایا جاتا ہے۔‘
’چونکہ ان کے گھر میں پہلے سے ان کی ایک بہن ان دنوں یہ مسلسل کہہ رہی تھی کہ میں نے پولیس کو سب بتا دینا ہے کہ تم باپ کے قاتل ہو، تو ایسے میں اس کے دماغ میں آ گیا کہ اس کی بہن نے ہی پولیس کو مخبری کر دی ہے اور یہ نہ ہو اب یہ (پولیس اہلکار) اس کے ساتھ مار پیٹ والا حربہ استعمال کریں جس پر اس نے خود سب بتا دیا۔‘
پولیس افسر نے بتایا کہ ’ان لوگوں نے کچھ سال پہلے گھر کی مرمت کروائی تھی اور گھر کے اندرونی حصے کو ملبہ ڈال کر اونچا کرلیا تھا جس وجہ سے جب اسے پولیس ٹیم کی موجودگی میں گھر لے جایا گیا، تو اسے کچھ اندازہ بھی نہ ہو پا رہا تھا کہ باپ کی لاش کو کہاں دفن کیا گیا۔‘
پولیس نے کرین منگوائی اور 26 نومبر کو گھر کے ایک کمرے کی کھدائی شروع کی لیکن لاش وہاں سے نہ ملی۔ کھدائی کے دوران اس بات کا بھی خیال رکھا جاتا تھا کہ کہیں دیواریں اور چھت ہی نہ نیچے آ گرے۔‘
وہ کہتے ہیں کہ ’مکان کے مختلف حصوں کی کھدائی تین روز تک مسلسل کی جاتی رہی اور بالآخر 28 نومبر کی شام کامیابی مل گئی۔ مکان کے ایک حصے سے کافی گہرائی میں جا کر ہڈیوں کا ڈھانچہ ملا جسے کرائم سین انویسٹیگیشن کی ایک ٹیم نے اپنے قبضے میں لے لیا اور زیرِ حراست ملزم کی گرفتاری ڈال دی گئی۔‘
پولیس آفیسر کا کہنا تھا کہ ’جب تک مقتول کی باقیات نہ ملتیں ہم کیسے یقین کر لیتے کہ اس نے باپ کو قتل کیا ہے اور لاش گھر میں ہی دفن کردی ہے تاہم باقیات ملنے سے اس کے ابتدائی بیان یا پولیس حراست میں اعتراف جرم کی تصدیق ہوگئی تھی۔‘
پولیس نے ملزم کو جوڈیشل مجسٹریٹ کی عدالت میں پیش کر کے اس کا جسمانی ریمانڈ حاصل کیا ہے۔
عدالت میں پولیس نے موقف اختیار کیا کہ ملزم سے اس قتل کے بارے تفتیش کرنی ہے اور وقوعہ کے شریک ملزمان کے بارے چھان بین بھی کی جانی ہے۔
پولیس نے عدالت کو بتایا ہے کہ اب تک آلہ قتل برآمد نہیں کیا گیا۔
تھانہ سٹی جڑانوالہ میں درج ہونے والی ایف آئی آر کی مدعی مقتول کی بیٹی ہیں۔ انھوں نے اپنے والد کے قتل کا الزام بھائی، بہن اور بہنوئی پر عائد کیا ہے۔
مقدمے کے متن میں دعویٰ کیا ہے کہ ملزمان اکثر والد کو تشدد کا نشانہ بناتے رہتے تھے۔ ان کا کہنا ہے کہ وہ اپنے شوہر سے علیحدگی کے بعد گھر واپس آ گئی تھیں اور والد کے بارے میں دریافت کرنے پر انھیں بتایا گیا کہ وہ ’بغیر بتائے گھر سے کہیں چلے گئے ہیں۔‘
مگر وہ کہتی ہیں کہ والدہ نے انھیں بتا دیا تھا کہ کچھ سال قبل تینوں ملزمان نے والد کو ’تشدد کر کے قتل کر دیا تھا اور لاش کو گھر کے رہائشی کمرے میں گڑھا کھود کر دفنا دیا تھا۔‘
اس مقدمے میں قتل کی دفعہ 302 کے علاوہ 201 بھی لگائی گئی ہے جو کسی جرم کو چھپانے سے متعلق ہے۔
پولیس کا کہنا ہے کہ اس میں مقدمے میں مدعی کی والدہ چشم دید گواہ ہیں۔
پولیس ترجمان کا کہنا ہے کہ ایف آئی آر میں نامزد ایک ملزم کو گرفتار کر لیا گیا ہے جبکہ دیگر دو کی گرفتاری کے لیے چھاپے مارے جا رہے ہیں۔’کیس کی جامع تحقیقات کی جائیں گی تاکہ اگر کوئی اور ملزم بھی شریک ہوا تو اسے بھی حراست میں لیا جا سکے۔‘
خیال رہے کہ فوجداری قوانین کے ماہر سید خالد جاوید ایڈووکیٹ کہتے ہیں کہ پولیس حراست میں اعترافی بیان کی کوئی قانونی حیثیت نہیں اور اگر یہ اعترافی بیان جوڈیشل مجسٹریٹ کی عدالت میں دیا گیا ہو تو اس کو قانونی طور پر درست مانا جاتا ہے۔
وہ کہتے ہیں کہ ’پولیس اکثر مار پیٹ کر کے یا نفسیاتی طور پر دباؤ ڈال کر زیرِ حراست ملزمان سے اقرار جرم تو کروا لیتی ہے لیکن عدالت میں اسے مستند نہیں مانا جاتا۔‘
سید خالد جاوید ایڈووکیٹ کا کہنا ہے کہ ’کسی اندھے قتل کے کیس میں پولیس کو گواہوں کے بیانات اور فرانزک لیب کی رپورٹوں سے استغاثہ کو ثابت کرنا ہوتا ہے اور اگر گواہان بھی منحرف ہو جائیں تو کیس کمزور پڑ جاتا ہے۔‘
ماہر قانون کے مطابق ’اگر اس کیس میں ہڈیوں کے ڈی این اے کی رپورٹ میں یہ ثابت ہو جاتا ہے کہ مرنے والا شخص واقعی ملزم کا والد ہے تو گھر میں رہنے والے تمام افراد ’قانون کی نظر میں ملزم قرار پائیں گے، چاہے وہ قتل کے جرم میں شریک نہیں بھی تھے مگر انھوں نے جرم کو چھپایا۔‘

### Article 14 ###
سری لنکا نے سہ ملکی ٹی-20 سیریز کے چھٹے اور آخری گروپ میچ میں ایک دلچسپ مقابلے کے بعد پاکستان کو شکست دے کر فائنل تک رسائی حاصل کر لی ہے۔ پاکستانی ٹیم پہلے ہی اس سیریز کے فائنل کے لیے کوالیفائی کر چکی ہے۔ دونوں ٹیموں کے درمیان فائنل اب سنیچر 29 نومبر کو کھیلا جائے گا۔
چھٹے ٹی 20 میچ میں کپتان سلمان علی آغا نے ٹاس جیت کر سری لنکا کو پہلے بیٹنگ کی دعوت دی تھی۔
سری لنکا نے پہلے کھیلتے ہوئے پانچ وکٹوں کے نقصان پر 184 رنز بنائے اور پاکستان کو جیت کے لیے 185 رنز کا ہدف دیا۔
سری لنکا کے کمل مشرا نے 48 گیندوں پر 76 رنز بنائے۔ ان کی اننگز میں چھ چوکے اور تین چھکے شامل تھے۔ کوسل مینڈس 40 رنز بنا کر نمایاں رہے، جنتھ لیانگے 24 رنز بنا کر ناٹ آؤٹ رہے، کپتان شناکا 17 رنز پر رن آؤٹ ہوئے۔
پاکستان کے ابرار احمد نے دو کھلاڑیوں کو آؤٹ کیا جبکہ سلمان مرزا اور صائم ایوب نے ایک، ایک وکٹ حاصل کی۔
پاکستان کا آغاز اتنا اچھا نہیں رہا اور میچ کے آغاز پر ہی اسے ابتدائی چار نقصان اٹھانا پڑے۔ مگر اس کے بعد کپتان سلمان علی آغا نے محمد عثمان کے ساتھ شاندار شراکت قائم کی اور پاکستان کو ایک بار پھر میچ میں واپس لے آئے۔
عثمان خان کے آؤٹ ہونے کے بعد محمد نواز اپنے کپتان کا ساتھ دینے آئے اور انھوں نے 16 گیندوں پر 27 رنز بنا کر جیت کا ہدف مزید کم کرنے میں اہم کردار ادا کیا۔
محمد نواز کے بعد محمد فہیم سلمان علی آغا کا ساتھ نبھانے میدان میں اترے مگر وہ پاکستان کو مشکل سے نہ نکال سکے۔
یوں کپتان سلمان علی آغا کی 63 رنز کی اننگز رائیگاں گئی۔ عثمان خان 33 رنز بنا کر نمایاں رہے۔ اس میچ میں صائم ایوب اور محمد نواز نے 27، 27 رنز بنائے۔
صاحبزادہ فرحان نو اور بابر اعظم بغیر کوئی رن بنائے آؤٹ ہوئے۔
سری لنکا کی جانب سے دشمنتھا چمیرا نے چار کھلاڑیوں کو آؤٹ کیا۔ ان کے آخری اوور میں پاکستان کو جیت کے لیے دس رنز درکار میں تھے مگر یہ ہدف پاکستان حاصل نہ کر سکا۔ ایشان ملنگا نے دو وکٹیں حاصل کیں۔
انٹرنیشنل کرکٹ کونسل نے اپنے اکاؤنٹ سے ایک ٹویٹ میں تبصرہ کرتے ہوئے لکھا کہ سری لنکا نے پاکستان سے ایک سخت مقابلے کو اپنے نام کرنے کے لیے اپنے اعصاب کو قابو میں رکھا۔
احمد حسیب نامی صارف نے لکھا کہ چمیرا نے اپنا کام کر دکھایا، اور اب 29 نومبر کو سری لنکا اس سیریز کا فائنل پاکستان سے ہی کھیلے گا۔ ایک صارف نے لکھا کہ پاکستان کیا ہارا ساتھ زمبابوے کی واپسی کا بھی انتظام کر ڈالا۔
ای ایس پی ان کرکٹ انفو نے لکھا کہ دشمنتھا چمیرا نے سری لنکا کو سہ فریقی سیریز کے فائنل تک رسائی دلا دی۔
شیری نامی صارف نے لکھا کہ سنیچرکو اب امید ہے کہ دلچسپ فائنل مقابلہ دیکھنے کو ملے گا۔

### Article 15 ###
تاریخ، ثقافت اور سماجیات کی ماہر ڈاکٹر شگفتہ خالد کے لیے وی پی این انٹرنیٹ پر پاکستانی ڈراموں اور انڈیا اور پاکستان سے متعلق خبریں دیکھنے کے لیے ایک چابی کا کام کرتا تھا۔
گذشتہ برس مئی میں پاکستان اور انڈیا کے درمیان مختصر جنگ کے بعد انڈیا کی حکومت نے ملک کے شہریوں کے لیے پاکستانی ڈراموں اور خبروں تک رسائی بند کر دی تھی۔
عالمی رسالوں کے لئے تحقیقی مقالے لکھنے والی ڈاکٹر شگفتہ نے بی بی سی اردو کو بتایا کہ ’میرا کام مختلف کلچرز میں رونما ہونے والی تبدیلی کا مشاہدہ کرنا ہے۔ برصغیر میں کتابوں سے  زیادہ مؤثر مواد فلموں اور ڈراموں  سے حاصل ہوتا ہے، جب جنگ ہوئی اور پاکستانی مواد دیکھنے پر پابندی لگ گئی تو میں وی پی این کے ذریعے پاکستانی مواد دیکھتی تھی لیکن اب ایسا ممکن نہیں ہے۔‘
واضح رہے ’ورچوئل پرائیویٹ نیٹ ورک‘ یا وی پی این ایک ایسی ٹیکنالوجی ہے جو آئی پی ایڈریس تبدیل کرکے کسی دوسرے ملک کا سرور استعمال کرتی ہے تاکہ مقامی حکام انٹرنیٹ پر کسی سرگرمی کو ٹریک نہ کرسکیں۔
انڈیا میں وی پی این  کا استعمال قانونی ہے اور اس پر کوئی پابندی نہیں ہے۔ تاہم رواں برس جنوری کے آغاز میں انڈیا کے زیرِ انتظام کشمیر کے تمام اضلاع کے ڈپٹی کمشنروں نے ایک حکمنامہ جاری کیا، جس میں  وی پی این کے استعمال پر دو ماہ کے لئے پابندی کا اعلان کیا گیا ہے۔
حکمنامے کے مطابق ’مشاہدے میں آیا ہے کہ وی پی این خفیہ ڈیٹا کی ترسیل کرسکتا ہے، آئی پی ایڈریس تبدیل کرتا ہے اور ویب سائٹس کے استعمال کے لئے اہم سیکورٹی بندشوں کو عبور کرکے حساس معلومات کو خطرے میں ڈال سکتا ہے۔‘
حکمنامے میں پولیس کو ہدایت دی گئی تھی کہ پابندی کو سختی سے نافذ کرے۔ پولیس نے اس حکمنامے پر عملدرآمد کرتے ہوئے ایسے کم از کم 100 افراد کو بھی حراست میں رکھا تھا، جن کے موبائل فونز پر وی پی این موجود تھا۔
واضح رہے کہ انفارمیشن ٹیکنالوجی کی کمپنیوں میں کام کرنے والے ملازمین کو اکثر وی پی این کی ضرورت پڑتی ہے۔
حیدرآباد کی ایک دواساز کمپنی کے لیے اپنے گھر سے ہی کام کرنے والے مدثر مقبول کہتے ہیں کہ ’کمپنی کے ڈیش بورڈ میں داخل ہونے کے لئے بنیادی ضابطہ ہے کہ ہمیں وی پی این کا استعمال کرنا ہوتا ہے۔ یہاں تک کہ کمپنی کے ای میل تک رسائی کے لئے بھی وی پی این بے حد ضروری ہے، لیکن اب ایسا ممکن نہیں۔‘
’جو لوگ پاکستانی مواد تفریح کے لئے دیکھتے ہیں وہ تو اس پالیسی سے متاثر ہیں ہی، لیکن جن لوگوں کا روزگار وی پی این سے جُڑا ہے ان کی ملازمتیں بھی خطرےمیں پڑ گئی ہیں۔‘
وی پی این پر پابندی کے قانونی جواز پر بھی بعض حلقے سوال اُٹھاتے ہیں۔
معروف وکیل ارسلان قادر کہتے ہیں کہ ’انڈیا کے آئی ٹی ایکٹ اور آئی ٹی رُولز میں اس طرح کی کوئی شِق نہیں ہے کہ وی پی این پر پابندی عائد کی جائے۔ ظاہر ہے یہ پابندی نہ صرف لوگوں کے بنیادی حقوق اور اظہار رائے کی آزادی سلب کرتی ہے بلکہ خود انڈیا کے ہی اپنے قانون کی خلاف ورزی بھی ہے۔‘
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
انڈیا کی معروف سماجی کارکن شبنم ہاشمی نے بی بی سی اردو کو بتایا کہ پاکستان اور انڈیا دونوں ایک ہی سیاسی، ثقافتی اور تمدنی خمیر کی پیداوار ہیں۔
’پاکستان میں بھی ایسے کارکنان ہیں جو حکومتی جبر یا انتہاپسند قوّتوں کے خلاف ایسے ہی سرگرم ہیں جس طرح ہم لوگ یہاں آر ایس ایس اور بی جے پی کی اُن پالیسیوں اور حرکتوں کے خلاف بولتے ہیں جو اقلیتوں کو متاثر کرتی ہیں۔‘
’اب جب آپ زبردستی پڑوس کی ساری معلومات پر قدغن لگائیں گے، تو اُس پار کا کچھ معلوم نہیں ہوگا کہ کیا ہورہا ہے۔‘
شبنم ہاشمی نے مزید بتایا کہ ’آرٹ کی کوئی سرحد نہیں ہوتی، خود شمالی انڈیا میں پاکستان کے سب ہی ڈرامے بے حد مقبول ہیں، یہاں تک کہ اب خواتین کے دیسی بول چال پر بھی ان ڈراموں کی وجہ سے اُردو  کی چاشنی نظر آتی ہے۔‘
گھریلو خواتین بھی وی پی این پر پابندی کے حکومتی فیصلے پر تنقید کرتی ہوئی نظر آتی ہیں۔
انڈیا کے زیرِ انتظام کشمیر کی رہائشی تین بچوں کی والدہ عادلہ رشید کہتی ہیں ’پچھلے سال مئی میں جنگ کے بعد اچانک جیو ٹی وی اور ہم ٹی وی بند ہوگیا اور ہم  پاکستانی ڈراموں سے محروم ہوگئے۔‘
’چند دن بعد میری بیٹی نے  میرے فون پر وی پی این  ڈاون لوڈ کیا تو میری شامیں اچھے سے گزرنے لگیں۔ لیکن اب اس پابندی کے بعد جب پولیس راہ چلتے لوگوں کے فون چیک کرنے لگی تو میں نے وی پی این ہٹادیا۔‘
عادلہ نے مزید کہا کہ انڈیا کے زیرِ انتظام کشمیر اور ملک کے بیشتر شمالی شہروں میں  ہم سفر، زندگی گلزار ہے، داستان، شہرِ اجنبی، میرے پاس تم ہو، خانی، یقین کا سفر، صنفِ آہن، عشق جلیبی، میری زندگی ہے توُ، جفا اور چپکے چپکے جیسے پاکستانی ڈارمے سب ہی خواتین پسند کرتی ہیں۔
’رشتہ داروں کے ساتھ ہم ان ڈراموں کے مناظر اور کرداروں کی صورتحال پر اس طرح  گفتگو کرتے ہیں جیسے ہم اپنے ہی عزیزوں کی باتیں کررہے ہوں۔‘
ان کا کہنا ہے کہ فواد خان، ماہرہ  اور دوسرے اداکار یہاں نہایت مقبول ہیں۔
’لڑکیاں خاص طور پر زندگی گلزار ہے کے کشف نامی کردار کو بے حد پسند کرتی ہیں۔‘
جینیوا میں مقیم ’پروٹون وی پی این‘ کے مالک ڈیوِڈ پیٹرسن نے پابندی کے فوراً بعد ایکس پر اس مواد تک رسائی کی کچھ ترکیبیں تجویز کیں تو سوشل میڈیا پر انڈین صارفین نے انہیں ’دہشت گردوں کا حامی‘ قرار دیا۔
اس کے جواب میں انہوں لکھا: ’دراصل جنوری میں انڈیا کا یوم جمہوریہ ہوتا ہے اور اسی ماہ سنہ 1990 میں سرینگر اور ہندوارہ میں انڈین فورسز نے غیرمسلح مظاہرین پر فائرنگ کی تھی۔ ہو سکتا ہے حکام کو خدشہ ہو کہ لوگ شاید وی پی این کا استعمال کر کے اس دن کی یاد میں کوئی سرگرمیاں منعقد کریں‘
واضح رہے انڈیا کے زیرِ انتظام کشمیر میں گذشتہ دو دہائیوں میں متعدد بار طویل عرصے کے لئے انٹرنیٹ معطل کیا جاتا رہا ہے۔
حالیہ پابندی 2019 میں آرٹیکل 370 کی منسوخی کے بعد تین ماہ تک جاری رہی تھی۔
ان پابندیوں کے بارے میں  عالمی ادارہ ’رپورٹرس وِدآوٹ بارڈرز‘ نے اپنے بیان میں میں کہا تھا کہ ’کشمیر ایک انفارمیشن بلیک ہول (معلومات کا اندھا کنواں) ہے جہاں سے خال خال ہی کوئی مصدقہ خبر برآمد ہوتی ہے۔‘
انٹرنیٹ پر پابندیوں کا سلسلہ گزشتہ چند برسوں کے دوران بند ہوگیا تھا، تاہم فوجی آپریشنوں کے دوران مخصوص علاقوں میں انٹرنیٹ کو اب بھی معطل کیا جاتا ہے۔
انڈیا کے زیرِ انتظام کشمیر میں وی پی این کا استعمال سنہ 2016 میں اس وقت عام ہوا جب احتجاجی تحریک کو دبانے کے لئے کئی ماہ تک فیس بک، یوٹیوب اور دوسرے سوشل نیٹ ورک معطل کیے۔
ایمسٹرڈیم میں مقیم انٹرنیٹ کے حقوق پر کام کرنے والے ادارے 'سرف شارک' کے مطابق انڈیا میں 80 کروڑ لوگوں کو انٹرنیٹ تک رسائی حاصل ہے، جن میں سے 20 فیصد وی پی این استعمال کرتے ہیں۔
ادارے کا کہنا ہے کہ انڈیا دنیا کا وہ واحد ملک ہے جہاں وی پی این سب سے زیادہ استعمال ہوتا ہے اور یہ ملک وی پی این کمپنیوں کے لیے 17 ارب ڈالر کی مارکیٹ ہے۔

### Article 16 ###
پاکستان نے امریکی صدر ڈونلڈ ٹرمپ کی دعوت پر غزہ ’بورڈ آف پیس‘ میں شمولیت کا فیصلہ کیا ہے۔
وزارت خارجہ کے مطابق پاکستان نے غزہ میں دیرپا امن کے حصول کی خاطر ’بورڈ آف پیس‘ میں شامل ہونے کی دعوت قبول کی ہے۔
بدھ کے روز ترجمان وزارت خارجہ کی جانب سے جاری بیان میں کہا گیا ہے کہ پاکستان امید کرتا ہے کہ اس فریم ورک کی تشکیل سے مستقل جنگ بندی کے لیے ٹھوس اقدامات کیے جائیں گے جبکہ فلسطینیوں کے لیے انسانی مدد میں اضافہ اور غزہ کی تعمیر نو کی جائے گی۔
بیان میں یہ بھی کہا گیا کہ پاکستان ’بورڈ آف پیس‘ میں شامل ہو کر ان مقاصد کے حصول اور فلسطینی بہنوں اور بھائیوں کی مشکلات ختم کرنے کے لیے تعمیری کردار ادا کرے گا۔
واضح رہے کہ امریکہ نے غزہ کے لیے ایک ’بورڈ آف پیس‘ تشکیل دینا شروع کیا ہے اور اس میں شامل ہونے کے لیے پاکستان سمیت متعدد ممالک کے رہنماؤں کو دعوت نامے بھی بھیجے گئے ہیں۔
اقوامِ متحدہ کی سلامتی کونسل نے 17 نومبر 2025 کو امریکہ کی جانب سے پیش کردہ اس قرارداد کی منظوری دی تھی، جس میں صدر ڈونلڈ ٹرمپ کے غزہ میں جنگ ختم کرنے کے منصوبے کی توثیق کی گئی تھی۔
اس منصوبے کے تحت ایک نیا عبوری ’بورڈ آف پیس‘ قائم کیا جائے گا اور سلامتی کونسل میں منظور کردہ قرارداد میں غزہ میں مختلف ممالک کی افواج پر مشتمل ’بین الاقوامی استحکام فورس‘ کا قیام بھی شامل ہے۔
اقوام متحدہ کی قرارداد کے مطابق بین الاقوامی استحکام فورس اسرائیل، مصر اور نئی تربیت یافتہ مگر تصدیق شدہ فلسطینی پولیس فورس سرحدی علاقوں کی سکیورٹی اور حماس سمیت ریاست مخالف گروہوں کو غیر مسلح کرنے میں مدد کرے گی۔
خیال رہے کہ غزہ ’بورڈ آف پیس‘ امریکی صدر ڈونلڈ ٹرمپ کے غزہ میں جنگ بندی کے بعد دوسرے مرحلے میں اس کی تعمیر نو سے متعلق 20 نکاتی منصوبے کا حصہ ہے۔
وائٹ ہاؤس نے گذشتہ جمعے کو صدر ٹرمپ کے 20 نکاتی غزہ امن منصوبے کے دوسرے مرحلے میں غزہ ’بورڈ آف پیس‘ کے ارکان کے ناموں کا اعلان کیا تھا۔ اعلامیے کے مطابق صدر ٹرمپ اس بورڈ کے چیئرمین ہوں گے جبکہ امریکی وزیر خارجہ مارکو روبیو اور سابق برطانوی وزیر اعظم ٹونی بلیئر سمیت دیگر اہم شخصیات اس کی رُکن ہوں گی۔
اسی منصوبے کے تحت غزہ میں ’بین الاقوامی استحکام فورس‘ کا قیام بھی شامل ہے، جس میں شمولیت کے حوالے سے پاکستان اور امریکی حکام کی جانب سے بیانات سامنے آتے رہے ہیں۔
پاکستان کے وزیر خارجہ اسحاق ڈار نے واضح کر رکھا ہے کہ پاکستان صرف اسی صورت میں اس فورس میں شمولیت اختیار کرے گا اگر اس کا مقصد حماس کو غیر مسلح کرنا نہیں ہو گا۔
دوسری جانب اسرائیل نے کہا ہے کہ غزہ ’بورڈ آف پیس‘ کے ارکان کے ناموں پر اس سے کوئی مشاورت نہیں کی گئی اور یہ اس کی غزہ پالیسی کے بالکل برعکس ہے۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
جینیوا اور نیویارک میں اقوامِ متحدہ کے لیے پاکستان کے مستقل مندوب اور امریکہ میں سابق سفیر مسعود خان نے بی بی سی کو بتایا کہ بورڈ آف پیس میں شمولیت کی دعوت ’پاکستان کی سفارتی کامیابی ہے۔‘
ان کے مطابق پاکستان ان آٹھ اسلامی ممالک میں شامل تھا، جنھوں نے امریکی صدر ٹرمپ کو غزہ میں جنگ بندی پر آمادہ کیا۔ اب پاکستان کو اسی تناظر میں اس بورڈ میں شمولیت کی دعوت دی گئی۔
ان کی رائے میں اس بورڈ میں کلیدی فیصلے امریکی صدر، ان کے وزیر خارجہ مارکو روبیو اور ان کی ٹیم کے دیگر رہنما ہی کریں گے جبکہ باقی ممالک کی اس بورڈ میں شرکت مشاورتی ہی ہو گی۔
ایک سوال کے جواب میں ان کا کہنا تھا کہ اس بورڈ کے لیے مستقل رکنیت کی ایک ارب ڈالر والی شرط حتمی نہیں کیونکہ امریکہ میں اس سے متعلق دو آرا پائی جاتی ہیں کہ اسے لازمی نہ قرار دیا جائے بلکہ اگر کوئی رکن ملک یہ رقم نہیں دے سکتا تو اسے یہ چھوٹ ہونی چاہیے۔
خبر رساں ادارے روئٹرز کے مطابق صدر ٹرمپ نے ترکی، مصر، فرانس، جرمنی، آسٹریلیا اور کینیڈا کے رہنماؤں کو بھی اس بورڈ میں شامل ہونے کی دعوت دی۔ مصر اور ترکی کے صدور کے دفاتر نے صدر ٹرمپ کی جانب سے اس دعوت نامے کی تصدیق کی ہے۔
تاحال یہ واضح نہیں کہ مزید کون سے نام اس بورڈ میں شامل کیے جا سکتے ہیں اور اس کی ساخت کو بھی بعض ماہرین ایک پیچیدہ عمل قرار دے رہے ہیں۔
دیگر ماہرین سمجھتے ہیں کہ پاکستان کے لیے صدر ٹرمپ کے بورڈ میں شامل ہونا نقصان دہ بھی ہو سکتا ہے۔
امریکہ میں پاکستان کے سابق سفیر اشرف جہانگیر قاضی نے بی بی سی کو بتایا کہ یہ بورڈ بین الاقوامی چارٹر اور بین الاقوامی قانون کے خلاف ہے اور یوں امریکہ اور اسرائیل ابھی تمام اقدار کی نفی کرتے ہوئے اس طرف آگے بڑھ رہے ہیں۔
تاہم دوسری جانب مسعود خان کے مطابق پاکستان امریکی جنرل کی سربراہی میں بننے والی انٹرنیشنل سٹیبلائزیشن فورس کا حصہ تو نہیں بنے گا کیونکہ پاکستان اس کے مضر اثرات نہیں دیکھنا چاہے گا اور نہ وہ حماس کو غیرمسلح کرنے جیسی کوششوں میں شامل ہوگا۔
ان کے مطابق یہ پاکستان میں ایک حساس معاملہ سمجھا جاتا ہے کیونکہ پاکستان نے ابھی تک اسرائیل کو تسلیم ہی نہیں کیا۔ مسعود خان کے مطابق پاکستان خلیجی ممالک سے بھی مشاورت کرتا آ رہا ہے اور امریکہ سے بھی ان کے تعلقات میں بہتری آئی ہے اس وجہ سے اس کا زیادہ کردار سفارتی محاذ پر ہو گا۔
ان کے مطابق جہاں تک بات یہ ہے کہ یہ بورڈ اقوام متحدہ اور بین الاقوامی قانون کے متوازی نظام ہے تو اگر امریکہ چاہتا تو ماضی کی طرح ابھی بھی سلامتی کونسل سے اپنی مرضی کے فیصلے کروا سکتا تھا۔
ان کی دلیل کے مطابق روس اور چین سمیت کسی ملک نے بھی سلامتی کونسل میں غزہ سے متعلق امریکی فیصلوں کو ویٹو نہیں کیا۔
ان کے مطابق اب یہ دیکھنا ہو گا کہ ٹرمپ کے بعد آنے والے صدور اس نظام کو آگے لے جاتے ہیں یا پھر وہ دوبارہ پہلے والے مروجہ نظام کی طرف ہی واپس آ جائیں گے۔
مسعود خان کا کہنا ہے کہ پاکستان صورتحال پر گہری نظر رکھے گا کیونکہ ابھی بہت سے امور طے پانے باقی ہیں۔
مشرقی وسطیٰ پر گہری نظر رکھنے والے تجزیہ کار سمجھتے ہیں کہ پاکسستان شاید بین الاقوامی استحکام فورس کا رکن بننے میں ہچکچاہٹ کا شکار ہو گا۔
سعودی عرب میں مقیم صحافی اور سیاسی تجزیہ کار فہیم الحامد نے بی بی سی اردو کو بتایا کہ پاکستان نے غزہ میں جنگ بندی اور امن کی بحالی میں کلیدی کردار ادا کیا۔ ان کی رائے میں پاکستان اب غزہ میں مکمل امن بحالی کے ساتھ ساتھ اس کی تعمیر نو میں بھی کردار ادا کرنے کے لیے تیار ہو گا مگر وہ ابھی بین الاقوامی استحکام  فورس کا شاید حصہ نہیں بنے گا۔
فہیم الحامد کے مطابق اس مرحلے پر اس فورس سے متعلق ابھی بہت کچھ طے ہونا باقی ہے اور ویسے بھی یہ فورس امریکی قیادت میں کام کرے گی جس میں زیادہ کردار یورپی ممالک کی افواج کا ہی ہوگا۔
ان کے مطابق پاکستان اپنے فیصلے سعودی عرب، قطر اور ترکی کی مشاورت سے کرے گا اور یوں پاکستان پر اس خطے میں یا اپنے ملک میں کوئی مضمرات نہیں ہوں گے۔
ان کی رائے میں حماس جیسے گروپ بھی پاکستان اور خلیجی ممالک کے کردار کو تسلیم کریں گے کیونکہ یہ ایک صبر آزما اور وقت طلب کام ہے۔
اسرائیل کی غزہ بورڈ آف پیس میں کچھ ناموں پر شمولیت سے متعلق تشویش پر فہیم الحامد کا کہنا تھا کہ اس وقت اسرائیل اور امریکہ ایک دوسرے سے ہم آہنگی سے فیصلے کر رہے ہیں اور جو امریکہ فیصلہ کرے گا وہ اسرائیل کے لیے بھی قابل قبول ہو گا۔
انھوں نے بتایا کہ مستقل رکنیت کے لیے ایک ارب ڈالر کی شرط سے جمع ہونے والا پیسہ غزہ کی تعمیر نو پر خرچ ہو گا۔
مشرق وسطی کے امور پر گہری نظر رکھنے والے عمر کریم نے بی بی سی کو بتایا کہ امریکہ کی طرف سے پاکستان کو مدعو کرنا ’یہ ظاہر کرتا ہے کہ پاکستان کی مشرقِ وسطیٰ کے سلامتی امور میں اہمیت ہے اور ٹرمپ انتظامیہ اور پاکستانی اسٹیبلشمنٹ کے درمیان قریبی تعلقات ہیں۔
’تاہم یہ ایک ’کیچ 22‘ صورتحال ہے کیونکہ پاکستان پر ٹرمپ انتظامیہ کا دباؤ ہو گا کہ وہ استحکام فورس کا حصہ بنے، جو ممکنہ طور پر حماس کو غیر مسلح کرنے میں شامل ہو سکتی ہے۔‘
ان کے مطابق یہی وجہ ہے کہ پاکستان کو دیگر اسلامی بلاک کے رکن ممالک کے ساتھ قریبی تعاون کرنا ہوگا تاکہ وہ تنہا نہ رہ جائے اور ساتھ ہی ٹرمپ انتظامیہ کے ساتھ مثبت تعلقات کو برقرار رکھ سکے۔
’اس کے علاوہ پاکستان کو مشرقِ وسطیٰ کی سلامتی میں اپنا کردار ادا کرتے ہوئے اپنی حیثیت کو ایک ایسی ریاست کے طور پر قائم رکھنا ہوگا جو دو ریاستی حل کے لیے پُرعزم ہے اور جسے اسرائیل کا سلامتی شراکت دار نہیں سمجھا جاتا۔‘

### Article 17 ###
پاکستان کرکٹ بورڈ (پی سی بی) نے آئندہ ماہ سری لنکا کے خلاف تین ٹی ٹوئنٹی میچز کی سیریز کے لیے پاکستان کے 15 رُکنی سکواڈ کا اعلان کر دیا ہے۔ آل راونڈر شاداب خان کی ٹیم میں واپسی ہوئی ہے جبکہ نوجوان بلے باز خواجہ نافع کو بھی ٹیم میں شامل کیا گیا ہے۔
اتوار کو پاکستان کرکٹ بورڈ کی جانب سے جاری کیے گئے اعلامیے کے مطابق سلمان علی آغا قومی ٹیم کی قیادت کریں گے۔
آسٹریلیا میں بگ بیش لیگ کھیلنے والے شاہین شاہ آفریدی، بابر اعظم اور حارث رؤف کو ٹیم میں شامل نہیں کیا گیا۔
پاکستان کرکٹ بورڈ کے مطابق 27 سالہ شاداب خان نے آخری مرتبہ جون میں پاکستان ٹیم کی نمائندگی کی تھی، جس کے بعد وہ کندھے کی انجری کا شکار ہو گئے تھے۔
پی سی بی کے مطابق نیشنل کرکٹ اکیڈمی میں کامیاب بحالی پروگرام کے بعد شاداب خان آسٹریلیا میں بگ بیش لیگ کھیل رہے ہیں۔
15 رُکنی سکواڈ میں وکٹ کیپر بلے باز خواجہ نافع کو بھی شامل کیا گیا ہے۔ 23 سالہ دائیں ہاتھ سے کھیلنے والے بلے باز نے حال ہی میں پاکستان شاہینز کی نمائندگی کی تھی۔
وہ پاکستان شاہینز کی جانب سے 32 ٹی ٹوئنٹی میچز میں 132٫8 کی اوریج سے رنز بنا چکے ہیں۔
ٹیم کے اعلان پر سب سے زیادہ بات آل راؤنڈر شاداب خان کی واپسی پر ہو رہی ہے۔ شاداب خان کو خاطر خواہ کارکردگی نہ دکھانے کی وجہ سے شائقین کی جانب سے تنقید کا سامنا کرنا پڑا تھا۔
شاداب خان پاکستان کی جانب سے 112 ٹی ٹوئنٹی میچز میں 112 وکٹیں حاصل کر چکے ہیں، جبکہ ایک نصف سینچری کی مدد سے 140 کے سٹرائیک ریٹ کے ساتھ وہ اس فارمیٹ میں 792 رنز بنا چکے ہیں۔
سوشل میڈیا پر بعض صارفین شاداب خان کی واپسی پر خوش ہیں تو وہیں بعض اُن کے انتخاب پر سوال اُٹھا رہے ہیں۔
سپورٹس تجزیہ کار سلیم خالق لکھتے ہیں کہبابر اعظم، شاہین آفریدی اور حارث رؤف جو اس وقت بگ بیش کے لیے آسٹریلیا میں ہیں سری لنکا کے خلاف ٹی ٹوئنٹی سیریز میں حصہ نہیں لیں گے۔ شاہین کو گھٹنے کی انجری بھی ہوئی ہے۔
حمیس خان نامی صارف لکھتے ہیں کہ’شاداب خان کو ٹیم میں واپس دیکھ کر بہت اچھا لگا۔۔اس سے ٹیم کا بہت فائدہ ہو گا۔ نوجوان خواجہ نافع کی شمولیت سے بھی ٹیم میں نئی طاقت آئے گی۔ کہ ٹیم تجربے اور نوجوان کھلاڑیوں کا اچھا مرکب ہے۔‘
ایک صارف شاداب خان، عبدالصمد اور خواجہ نافعکو ٹیم میں شامل کرنے پر سوال اُٹھا رہے ہیں۔ اُن کے بقول حسن نواز نافع اور عبدالصمد کے مقابلے میں بہتر آپشن تھے۔
اُن کے بقول ٹیم میں محمد نواز، عثمان طارق، فہیم اشرف جیسے آل راؤنڈرز کے ہوتے ہوئے شاداب خان کی ضرورت نہیں تھی۔
ایم نامی صارف نے شاداب خان کے یکم ستمبر2023 سے اب تک کے اعداد و شمار شیئر کرتے ہوئے لکھا کہ اُن کی بیٹنگ اوسط 16 جبکہ بولنگ اوریج 97 ہے۔
اسد نامی صارف بگ بیش میں شاداب خان کی کارکردگی کا حوالہ دیتے ہوئے لکھتے ہیں کہ ’شاداب خان نے دوبارہ فارم حاصل کر لی ہے، یہ ٹی ٹوئنٹی ورلڈ کپ میں پاکستان کے لیے بہت اچھا ہو گا۔
شاہ رُخ نامی صارف نے لکھا کہ شاداب خان کو کس بنیاد پر ٹیم میں شامل کیا گیا؟
گذشتہ برس مئی میں انگلینڈ کے خلاف ٹی ٹوئنٹی میچ میں شاداب خان نے اپنے محدود اوورز کے انٹرنیشنل کرکٹ کیریئر کا مہنگا ترین سپیل کروایا تھا، جس پر وہ  سوشل میڈیا پر صارفین کی تنقید کا نشانہ بھی بنے۔
شاداب خان نے برمنگھم میں کھیلے گئے اس میچ میں چار اوورز میں 55 رنز دیے اور کوئی وکٹ نہ لے سکے۔
اس کارکردگی پر اُس وقت پاکستان کے کپتان بابر اعظم نے شاداب کا دفاع کرتے ہوئے کہا تھا کہ شاداب خان پاکستان کے بہترین کھلاڑیوں میں سے ایک ہیں جو نہ کہ صرف ایک اچھے بولر ہیں بلکہ بیٹنگ اور فیلڈر بھی اچھی کرتے ہیں۔
شاداب خان کو اس کے باوجود گذشتہ برس امریکہ اور ویسٹ انڈیز میں ہونے والے ورلڈ کپ سکواڈ میں شامل کیا گیا تھا۔ لیکن وہ وہاں بھی خاطر خواہ کارکردگی نہیں دکھا سکے تھے۔
پاکستان کرکٹ بورڈ کے مطابق پاکستان کے 15 رُکنی سکواڈ میں کپتان سلمان علی آغا، صاحبزادہ فرحان، ابرار احمد، شاداب خان، فخر زمان، سلمان مرزا، خواجہ نافع، عثمان خان، محمد نواز، محمد وسیم جونیئر، نسیم شاہ، صائم ایوب، عبدالصمد، نسیم شاہ اور عثمان طارق شامل ہیں۔
پاکستان اور سری لنکا کے درمیان تین ٹی ٹوئنٹی میچز کے میچز سات، نو ور 11 جنوری کو ڈمبولا میں کھیلے جائیں گے۔
یہ  فروری  اورمارچ میں انڈیا کی میزبانی میں ہونے والے ٹی ٹوئنٹی ورلڈ کپ کی تیاریوں کا سلسلہ سمجھا جا رہا ہے۔ ٹی ٹوئنٹی ورلڈ کپ سات فروری سے آٹھ مارچ تک انڈیا میں کھیلا جائے گا۔ پاکستان کی ٹیم اپنے میچز کولمبو میں کھیلے گی۔

### Article 18 ###
خیبر پختونخوا کی صوبائی حکومت اور پاکستان تحریکِ انصاف (پی ٹی آئی) صوبے میں کہیں بھی فوجی آپریشن کی مخالت کرتی آئی ہے لیکن اس کے باوجود متوقع انٹیلیجنس بیسڈ آپریشن کے پیشِ نظر رواں ماہ کے آغاز میں وزیرِ اعلی سہیل آفریدی کے اپنے علاقے سے نقل مکانی کا سلسلہ شروع کر دیا گیا۔
اس سے قبل سرکاری خبر رسان ایجنسی ایسوسی ایٹڈ پریس نے خبر دی تھی کہ تیراہ کے 24 رکنی جرگے سے ہونے والے مزاکرات کی کامیابی کے بعد 10 جنوری سے انخلا شروع ہوگا جو 25 جنوری تک جاری رہے گا۔
مقامی حکام نے بھی اس بات کی تصدیق کرتے ہوئے بتایا تھا کہ وادی تیراہ سے نقل مکانی کا سلسلہ 24 رُکنی جرگے اور انتظامیہ کے درمیان مذاکرات کے بعد شروع ہوا ہے۔
گذشتہ ہفتے تحصیل باڑہ کے چیئرمین مفتی کفیل نے بتایا تھا کہ 24 رکنی جرگے کے انتظامیہ سے مذاکرات کے بعد لوگوں کی نقل مکانی کا سلسلہ باقاعدہ طور پر شروع ہوگیا ہے اور رجسٹریشن پوائٹس پر گاڑیوں کی قطاریں دیکھی جا سکتی ہیں۔
قدرتی آفات سے نمٹنے والے ادارے صوبائی ڈیزازٹر مینجمنٹ اتھارٹی (پی ڈی ایم اے) کے ایک عہدیدار کا بھی کہنا ہے کہ نقل مکانی کرنے والے افراد کی رجسٹریشن کا عمل جاری ہے اور ان کے لیے ایک کیمپ بھی پائندہ چینا کے مقام پر قائم کیا گیا ہے۔
اس عمل کے شروع ہونے کے تقریباً دس روز بعد اب وزیرِ اعلی سہیل آفریدی نے دعویٰ کیا ہے کہ تیراہ میں آپریشن کا مقصد ’سیاسی عزائم پورے کرنا ہے۔‘
جمعرات کے روز خیبر پختونخواہ کے وزیرِ اعلیٰ نے اپنے ایکس اکاؤنٹ پر جاری بیان میں دعویٰ کیا ہے کہ ’اس وقت تیراہ کا آپریشن اور لوگوں کا زبردستی انخلأ بند کمروں کا فیصلہ ہے جس کا مقصد سیاسی عزائم پورے کرنا ہے۔‘
سہیل آفریدی کا کہنا تھا کہ ’تیراہ میرا گھر ہے۔ وہ لوگ میرے ہیں۔‘
وزیرِ اعلیٰ نے سکیورٹی فورسز پر انتظامیہ کے کاموں میں ’زبردستی مداخلت‘ کا الزام لگایا ہے اور کہا کہ اس تمام عمل کو سست روی کا شکار بنایا جا رہا ہے۔
’لوگوں کی رجسٹریشن نادرا کر رہا ہے جوکہ وفاقی ادارہ ہے وہاں سے رجسٹریشن میں جان بوجھ کر لوگوں کو تنگ کیا جا رہا ہے۔‘
انھوں نے یہ دعویٰ بھی کیا کہ ’سکیورٹی فورسز کے اہلکار چیکنگ اور آنکھ کا سکینر لگا کر لوگوں کو ویریفائی کرنے میں وقت ضائع کر کے لوگوں کو پریشان کر رہےہیں۔ گھنٹوں کا کام دنوں میں تبدیل کیا جا رہا ہے تاکہ لوگ تنگ ہوں۔‘
وزیرِ اعلیٰ خیبر پختونخوا کا کہنا تھا کہ ’تمام سٹیک ہولڈرز کو اعتماد میں لیے بغیر مستقل اور پائیدار امن ناممکن ہے۔‘
ان کا مزید کہنا تھا کہ خیبر پختونخوا اسمبلی کے قومی جرگے میں شریک صوبے کی تمام سیاسی و مذہبی جماعتوں سمیت ’تمام سٹیک ہولڈرز نے دیرپا امن قائم کرنے کے لیے جو تجاویز پیش کیں ان پر عمل کروا کر ہی مسائل کا حل نکالا جا سکتا ہے۔‘
اس سے قبل ضلع خیبر سے تعلق رکھنے والے رکن قومی اسمبلی اقبال آفریدی، جن کا تعلق تحریک انصاف سے ہے، نے بی بی سی سے بات کرتے ہوئے بتایا تھا کہ جس علاقے میں آپریشن اور نقل مکانی کی باتیں ہو رہی ہیں اس علاقے کے منتخب اراکین اسمبلی کو نہ بتایا گیا اور نہ ہی انھیں اعتماد میں لیا گیا ہے۔
بی بی سی نے مقامی لوگوں سے اس معاملے پر بات چیت کی اور یہ جاننے کی کوشش کی کہ تیراہ میں کیا حالات ہیں اور نقل مکانی سمیت آپریشن سے جڑا ابہام کیوں پایا جا رہا ہے۔ لیکن اس سے پہلے یہ جانتے ہیں کہ نقل مکانی کا سلسلہ شروع کیسے ہوا۔
تیراہ سے لوگوں کی نقل مکانی کا باقاعدہ آغاز لگ بھگ تین چار روز سے شروع تو کر دیا گیا لیکن رجسٹریشن سسٹم فعال نہ ہونے کی وجہ سے سڑکوں پر سامان سے لدی گاڑیوں کی قطاریں بن گئی ہیں۔
مقامی لوگوں نے بتایا ہے کہ رجسٹریشن کے مرحلے میں اتنی مشکلات ہیں کہ کئی خاندان اس سخت سردی میں بچوں، خواتین اور بزرگوں کے ساتھ راتیں کھلے آسمان تلے گزار رہے ہیں۔
مقامی صحافی اسلام گل نے گزشتہ روز اس علاقے کا دورہ کیا اور ان کا کہنا تھا کہ پہلے دن انٹرنیٹ اور دیگر سہولیات کے پیش نظر رجسٹریشن کا عمل شروع نہیں ہو سکا جبکہ آج تیسرے دن بھی اندراج کا عمل تعطل کا شکار رہا۔
انھوں نے بتایا کہ ’بے گھر افراد مشتعل ہو کر زبردستی مرکز میں داخل ہوئے تاہم نادار کے نظام میں تکنیکی مسائل کی وجہ سے رجسٹریشن کا عمل سست روی کا شکار رہا۔‘
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
صحافی اسلام گل کے مطابق رجسٹریشن مرکز میں باقاعدہ معلومات اور رہنمائی کے لیے کوئی انتظام موجود نہیں تھا۔ ’ہر بے گھر خاندان کے سربراہ جلد رجسٹریشن کا ختم کرنے کے لیے بھاگ دوڑ کر رہا تھا۔‘
پشاور سے کوئی 70 کلومیٹر دور مغرب کی جانب تیراہ کی مرکزی شاہراہ پر پائندہ چینہ میں قائم مرکز کے سامنے بے گھر افراد کی سامان سے لدی گاڑیاں دیکھی جا سکتی ہیں۔
چالیس سالہ زبیر خان کا تعلق وادی تیراہ کے بر قمبر خیل قبیلے سے ہے۔ اُنھوں نے صحافی اسلام گل کو بتایا کہ رجسٹریشن مرکز سے چند کلومیٹر دور دوتوئی کے مقام پر بے گھر ہونے والے خاندان کو ٹوکن دیا جاتا ہے اور اُس کی بنیاد پر اُن کی رجسٹریشن ہوتی ہے۔
اُنھوں نے بتایا کہ گاڑیوں میں خواتین، بچوں، معمر افراد اور مویشوں نے رات گزری۔ اُن کے بقول کھانے پینے اور سردی سے بچاؤ کے لیے کوئی انتظام موجود نہیں تھا۔
اُنھوں نے کہا کہ وہ صبح سویرے مرکز پہنچ گئے تاہم دن دو بجے تک رجسٹریشن عمل شروع نہیں ہو سکا تھا۔
جماعت اسلامی خیبر کے ایک وفد نے بھی اس علاقے کا دورہ کیا، جہاں ان کا کہنا تھا کہ سکیننگ کے عمل میں سست روی کی وجہ سے مشکلات درپیش ہیں۔
ضلع خیبر میں جماعت اسلامی کے نائب امیر اختیار بادشاہ آفریدی نے کہا کہ انتظامیہ کی غفلت یا گاڑیوں کے رش کی وجہ سے ٹریفک جام ہو گئی۔
انھوں نے کہا کہ یہاں انھوں نے دیکھا کہ شدید سردی کی وجہ سے ایک بچہ دم توڑ گیا اور مویشی بھی متاثر ہوئے ہیں جبکہ یہاں نہ تو کوئی ہوٹل ہیں نہ کوئی طبی سہولیات، جس وجہ سے مشکلات میں اضافہ ہوتا جا رہا ہے۔
گذشتہ ایک مہینے سے سوشل میڈیا پر تیراہ کے حوالے سے یہ اطلاعات گردش کر رہی تھیں کہ ٹارگٹڈ آپریشن کے لیے اس علاقے سے لوگوں کی نقل مکانی ہو گی، لیکن اس بارے میں سرکاری سطح پر کچھ بھی نہیں کہا جا رہا تھا۔
سرکار کی جانب سے اب بھی مکمل خاموشی ہے اور نہ ہی اس بارے میں اس ضلع کے کمشنر، ڈپٹی کمشنر کچھ بات کرنے کا تیار ہیں۔
صوبائی حکومت کے ترجمان شفیع جان کو متعدد پیغامات بھیجے گئے لیکن اس بارے میں انھوں نے کوئی جواب نہیں دیا۔
تیراہ سے نقل مکانی کے لیے قائم 24 رکنی جرگے کے ایک رکن کمال الدین نے بی بی سی اردو کو بتایا کہ جرگے کی جانب سے حکام کو جو مطالبات دیے گئے تھے ان پر رضا مندی کے بعد لوگوں نے نقل مکانی شروع کر دی ہے۔
انھوں نے بتایا کہ ان کے مطالبات پر تفصیلی مشاورت کے بعد نقل مکانی کے حوالے سے نوٹیفیکیشن جاری کیا گیا ہے، جس پر چیف سیکریٹری، کمشنر پشاور اور ڈپٹی کمشنر ضلع خیبر کے دستخط موجود ہیں۔
اس بارے میں بات کرنے کے لیے کمشنر پشاور اور ڈپٹی کمشنر خیبر سے رابطے کی کوشش بھی کی گئی لیکن ان کی جانب سے کوئی جواب موصول نہیں ہوا۔
تاہم حرگے کے رُکن ملک کمال الدین کا کہنا تھا کہ وہ پائندہ چینا کے مقام پر موجود ہیں اور بدھ کے روز وہاں لوگوں سے بھری ہوئی گاڑیاں موجود ہیں، جن میں بیٹھے افراد کی رجسٹریشن کا عمل جاری ہے۔
’اس علاقے میں تقریباً 30 ہزار خاندان آباد ہیں اور یہ سب اس علاقے سے جائیں گے۔ یہ نقل مکانی 25 جنوری تک مکمل ہوگی اور کوئی بھی شہری اس علاقے میں نہیں رہے گا۔‘
جرگے کے رکن کا مزید کہنا تھا کہ 25 جنوری کے ٹھیک دو ماہ بعد ان لوگوں کی اپنے علاقوں میں واپسی ہوگی۔
کمال الدین نے مزید کہا کہ نقل مکانی والے ہر خاندان کو ڈھائی لاکھ روپے نقد اور الگ سے 50 ہزار روپے کرایے کا مکان حاصل کرنے کے لیے دیے جائیں گے۔ اس کے علاوہ انھیں ٹرانسپورٹ کی سہولت بھی فراہم کی گئی۔
ان سے جب پوچھا گیا کہ نقل مکانی کرنے والے افراد کے لیے کیا کوئی کیمپ قائم کیا گیا ہے تو ان کا کہنا تھا کہ جرگہ اراکین اس بات پر متفق تھے کہ علاقے کے دستور اور روایات کے مطابق لوگ خمیوں میں نہیں رہنا چاہتے اس لیے انھیں نقد رقم دی جائے گی تاکہ وہ اپنے لیے کرایے کے مکان کا بندوبست کر سکیں۔
جن علاقوں میں آپریشن تجویز کیا گیا ہے ان میں چھ بڑے قبیلے آباد ہیں، جن میں قمبر خیل ، ملک دین خیل، آدم خیل، شلوبر اور زخہ خیل نمایاں ہیں۔
وادی تیراہ ضلع خیبر کا ایک اہم علاقہ ہے جو سپین غر یعنی سفید کوہ کے دامن میں واقع ہے۔ اہم بات یہ ہے کہ اگرچہ یہ پشاور سے لگ بھگ 55 کلومیٹر دور واقع ہے لیکن پہاڑی اور دشوار گزار راستوں کی وجہ سے پشاور تک سفر میں تین سے چار گھنٹے لگ جاتے ہیں۔
وادی تیرہ تحصیل باڑہ کا حصہ ہے اور یہاں آفریدی قبیلے کے لوگ آباد ہیں۔ اس وادی کے مغرب میں افغانستان جبکہ مشرق میں پشاور اور شمال میں لنڈی کوتل اور خیبر پاس ہیں جبکہ اسے ضلع اورکزئی اور ضلع کرم کی سرحد بھی لگتی ہے۔
تیراہ کی آبادی 2 سے تین لاکھ کے درمیان بتائی جاتی ہے۔ بی بی سی کی ایک رپورٹ کے مطابق اس علاقے میں انیس سو سنتالیس کے بعد پہلی بار سنہ دو ہزار تین میں پاکستان کی سکیورٹی فورسز داخل ہوئی تھیں۔ ان علاقوں میں کالعدم تنظیم ٹی ٹی پی کے علاوہ لشکر اسلام نامی شدت پسند تنظیم بھی متحرک رہی ہے۔
اسی وجہ سے یہاں پہلے بھی عسکری آپریشنز کی وجہ سے لوگ نقل مکانی کر چکے ہیں۔ 2008-09 میں عسکریت پسندوں کی بڑھتی ہوئی سرگرمیوں کے خلاف آپریشن کیا گیا تھا اور جزوی طور پر لوگوں کی واپسی 2011-12 میں ہوئی تھی لیکن بڑی تعداد میں لوگوں کی واپسی نہیں ہوئی تھی۔
اس کے بعد 2013 اور 2014 میں آپریشن خیبر کے نام سے کارروائی ہوئی تو لوگوں نے نقل مکانی کی تھی۔ اس کے بعد 2016 میں ان کی مرحلہ وار واپسی کا سلسلہ شروع ہوا تھا۔اس کے بعد 2016 میں 2020 اور 2022 میں بھی ٹارگٹڈ آپریشن تیراہ کے بعض علاقوں میں کیے گئے تھے۔
تیراہ میں حالیہ دنوں میں تشدد کے متعدد واقعات پیش آ چکے ہیں جن میں ہلاکتیں بھی ہوئی ہیں۔
اسی سال جولائی میں مظاہرین پر فائرنگ کا ایک واقعہ بھی پیش آیا تھا جس میں کم سے کم پانچ افراد ہلاک اور 17 زخمی ہوئے تھے۔ ستمبر میں تیراہ میں ایک مبینہ فضائی حملے کی اطلاعات بھی موصول ہوئی تھیں جس میں ہلاکتیں ہوئی تھیں لیکن اس حملے کے بارے میں سرکاری سطح پر کوئی وضاحت نہیں کی گئی تھی۔
وادی تیراہ سے نقل مکانی کرنے والے بادشاہ خان کا کہنا تھا کہ وہ اور دیگر کچھ ایسے لوگ جن کے مکان پشاور یا دیگر علاقوں میں ہیں تو شاید نکل آئے ہیں لیکن بڑی تعداد میں لوگوں کے پاس دوسرے شہروں میں رہنے کی کوئی سہولت نہیں۔
ان کے مطابق ایسے میں ان کا نکلنا مشکل نظر آتا ہے۔ بادشاہ خان ایک سکول ٹیچر ہیں۔ انھوں نے بی بی سی کو بتایا کہ ان کے علاقے میں حالات خراب ہیں۔
وہ کہتے ہیں کہ 2025 میں ’ہمارے علاقے میں تعلیمی ادارے بیشتر وقت بند رہے۔‘
اس کی مثال دیتے ہوئے انھوں نے کہا کہ ’حالات ٹھیک ہوں تو 500 تک طلبہ سکول میں حاضر ہوتے ہیں اور جب حالات خراب ہوتے ہیں تو 40 یا پچاس طالبعلم سکول آتے ہیں۔‘
انھوں نے بتایا کہ ’علاقے میں کبھی عسکریت پسندوں اور سیکیورٹی فورسز کی جھڑپیں ہوتی ہیں تو کبھی کرفیو لگا دیا جاتا ہے اور کبھی انٹیلیجنس بیسڈ سرچ آپریشن شروع ہوجاتے ہیں جس کی وجہ سے علاقے میں عام شہری کی زندگی اجیرن ہو گئی۔‘
انھوں نے کہا کہ جب وہ علاقہ چھوڑ کر روانہ ہو رہے تھے تو اس وقت ان کے قریب چار مزید گھرانے بھی نقل مکانی کی تیاری کر رہے تھے۔
ان کے مطابق ’یہ نقل مکانی ان گھرانوں نے کی ہے جن کے پاس پشاور، باڑہ، کوہاٹ یا دیگر قریبی علاقوں میں منتقل ہونے کا راستہ موجود ہے۔‘
وہ کہتے ہیں کہ ’جن کے گھر نہیں ہیں یا جو انتہائی غریب ہیں وہ نقل مکانی کا سوچ بھی نہیں سکتے کیونکہ نقل مکانی کی یہ سختیاں وہ پہلے بھی برداشت کر چکے ہیں۔‘
باڑہ کے سینیئر صحافی حسین آفریدی نے بی بی سی سے بات کرتے ہوئے بتایا کہ باڑہ میں بعض دیہاتوں میں تیراہ اور اس کے ساتھ واقع اورکزئی ڈسٹرکٹ سے خاندان پہنچے ہیں جبکہ روزانہ کی بنیاد پر تیراہ سے لوگ نکل رہے ہیں۔
ان کا کہنا تھا کہ تیراہ میں خوف پایا جاتا ہے اور ایک بے یقینی کی صورتحال ہے جس وجہ سے لوگ وہاں سے نکل رہے ہیں۔
مقامی صحافی خلیل خان آفریدی نے بی بی سی کو بتایا ہے کہ تیراہ میں روزانہ کی بنیاد پر مقامی قبائل کے جرگے ہو رہے ہیں۔ علاقے کے ایک 24 رکنی جرگے نے جو انتظامیہ اور دیگر حکام سے ملاقاتیں کی ہیں اور اس میں جو مطالبات اور پھر اس پر رضا مندی ظاہر کی گئی ہے اس پراب تک مکمل وضاحت نہیں ہے۔
مقامی لوگوں کا ایک طرف کہنا ہے کہ وہ نقل مکانی کے لیے تیار نہیں ہیں لیکن دوسری جانب بہت سے گھرانے تیار ہیں اور کچھ خاندان علاقہ چھوڑ کر دیگر علاقوں کو چلے گئے ہیں۔
سرکاری خبر رسان ایجنسی اے پی پی کی خبر میں کہا گیا تھا کہ تیراہ کے 24 رکنی جرگے کے مذاکرات کامیاب ہوئے اور اب جرگے کی کوششوں سے علاقے میں 10 جنوری سے انخلا شروع ہوگا جو 25 جنوری تک جاری رہے گا۔
اس خبر میں کہا گیا تھا کہ انتظامیہ کی جانب سے نقل مکانی کرنے والے اہل علاقہ کو ٹرانسپورٹ، خوراک، طبی سہولت اور معاوضہ فراہم کیا جائے گا جبکہ نقل مکانی کے دوران اخراجات، ماہانہ اعانت اور آپریشن کی وجہ سے ہونے والے نقصان کی ادائیگی بھی شامل ہو گی۔
تاہم اس معاونت پر اب تک عمل درآمد شروع نہیں ہوا اور یہ بھی واضح نہیں کہ صوبائی حکومت کی جانب سے اس معاملے میں کیا کردار ادا کیا جائے گا۔
پشاور کے کمشنر اور ضلع خیبر کے ڈپٹی کمشنر سے اس بارے میں رابطے کی کوشش کی گئیں اور انھیں میسجز بھی بھیجے لیکن ان کی طرف سے کوئی جواب موصول نہیں ہوا۔ صوبائی حکومت کے ترجمان شفیع جان سے بی بی سی نے رابطہ کیا تو انھوں نے فون کاٹ دیا۔
تاہم بی بی سی نے وزیر اعلی سہیل آفریدی کی سوشل میڈیا پر ایک صحافی سے ہونے والی گفتگو سنی جس میں وزیر اعلی نے کہا کہ کسی فوجی آپریشن کی نہ تو کابینہ نے اجازت دی اور نہ ہی اسمبلی میں اس بارے میں کوئی بحث ہوئی۔
لیکن ساتھ میں انھوں نے یہ بھی کہا کہ ’یہ طاقتور لوگ ہیں اس کے لیے انھیں کسی اجازت کی ضرورت نہیں۔‘
دوسری جانب 12 دسمبر کو پاکستانی ٹی وی چینل اے آر وائی نیوز پر صوبائی حکومت کے ترجمان شفیع جان نے میزبان وسیم بادامی سے گفتگو کے دوران اس معاملے پر بات کی اور جب ان سے نومبر میں ہونے والے صوبائی کابینہ اجلاس میں تیراہ میں ٹارگٹڈ انٹیلیجنس بیسڈ آپریشن کے نتیجے میں نقل مکانی کرنے والے خاندانوں کی مدد کے بارے میں سوال ہوا تو ان کا کہنا تھا کہ یہ گذشتہ حکومت کے دور میں فیصلہ ہوا تھا۔
واضح رہے کہ صوبائی حکومت کے 14 نومبر کو ہونے والے کابینہ کے اجلاس کا ایجنڈا جاری کیا گیا تھا جس میں ترتیب وار ایجنڈا نمبر 43 میں لکھا گیا تھا کہ صوبائی حکومت ضلع خیبر کے علاقے تیراہ میں ٹارگٹڈ انٹیلیجنس بیسڈ آپریشن کے نتیجے میں نقل مکانی کرنے والے خاندانوں کی مدد کرے گی۔
کابینہ کے ایجنڈا میں یہ نقطہ سیکیرٹری محکمہ ریلیف اینڈ بحالی کی جانب سے پیش کیا گیا تھا۔ تاہم اس بارے میں کیا فیصلہ ہوا، اس کا ذکر سرکاری ہینڈ آؤٹ میں بھی نہیں تھا۔ صوبائی سطح پر قائم قدرتی آفات سے نمٹنے کے ادارے پی ڈی ایم اے نے بھی اس بارے میں کوئی تفصیل فراہم نہیں کی ہے۔
ضلع خیبر سے تعلق رکھنے والے رکن قومی اسمبلی اقبال آفریدی نے بی بی سی کو بتایا کہ ’یہ کیسی صورتحال ہے کہ جس علاقے میں آپریشن اور نقل مکانی کی باتیں ہو رہی ہیں، اس علاقے کے منتخب اراکین اسمبلی کو نہ بتایا گیا اور نہ ہی انھیں اعتماد میں لیا گیا۔‘
انھوں نے کہا کہ ’اس آپریشن کے لیے نہ تو کوئی نوٹیفیکیشن ہوا اور نہ ہی پی ڈی ایم اے یا این ڈی ایم اے کی طرف سے کوئی تفصیل فراہم کی گئی کہ یہ آپریشن کس طرح کا اور کیسے ہو گا۔‘
ان سے جب کہا گیا کہ اس سے پہلے اسی طرح باجوڑ میں بھی انٹیلیجنس بیسڈ ٹارگٹڈ کارروائی کی گئی تو ان کا کہنا تھا کہ ’باجوڑ میں کارروائی کے لیے باقاعدہ منتخب نمائندوں سے بات چیت کی گئی یہاں تک کہ ساری سیاسی جماعتوں کے مقامی رہنماؤں سے بات کی گئی اور انھیں امن کے قیام کے لیے موقع دیا گیا اور اس کے بعد وہاں پر کارروائی کی گئی تھی۔‘
اقبال آفریدی کا کہنا تھا کہ ’اگر انٹیلیجنس بیسڈ آپریشن کرنا ہے تو اس کے لیے لوگوں کو بے گھر کیوں کیا جا رہا ہے۔ اگر انھیں خفیہ اطلاعات ہیں کہ جہاں عسکریت پسند ہیں تو انھیں پکڑیں، لوگوں کو بے گھر نہ کیا جائے۔‘

### Article 19 ###
پنجاب حکومت نے حال ہی میں سیف سٹی پروجیکٹ میں ایک منصوبے کا آغاز کیا ہے جس کے تحت اب شہری بھی اپنے موبائل فون کے کیمرے کو سیف سٹی کے سمارٹ مانیٹرنگ نظام کا حصہ بنا سکتے ہیں۔
سیف سٹی اتھارٹی کی جانب سے جاری معلومات کے مطابق، اگر کسی شہری کو اپنے اردگرد کوئی بھی جرم ہوتا نظر آتا ہے تو وہ اپنے موبائل فون کو سیف سٹی کے سمارٹ مانیٹرنگ سسٹم سے منسلک کر سکیں گے جس کے بعد سیف سٹی اتھارٹی کیمرے کی لائیو فوٹیج کو مانیٹر اور ریکارڈ کر سکے گی۔
سیف سٹی حکام کی جانب سے ایک معلوماتی ویڈیو بھی اپنے سوشل میڈیا اکاؤنٹس پر جاری کی گئی ہے۔ اس ویڈیو کے مطابق، شہری دو طریقوں سے اپنے موبائل فون کو لائیو منسلک کر سکتے ہیں۔
پہلے طریقہ کار کے مطابق، جب کوئی شخص 15 پر کال کر کے لائیو فیڈ شیئر کرنے کا کہے گا تو اس کا کیس رجسٹر کر کے سیف سٹی کا افسر 8070 کے نمبر سے ایک لنک بھیجے گا۔
اس لنک پر کلک کرتے ہی شہری کے موبائل فون کا کیمرہ اور لائیو فیڈ سیف سٹی کے ساتھ منسلک ہو جائے گی۔
دوسرے طریقہ کار کے تحت، اتھارٹی کے پبلک سیفٹی ایپلیکشن میں ایک ’کنیکٹ ٹو پی ایس سی‘ فیچر متعارف کروایا گیا ہے جس کے ذریعے شہری اپنی لائیو فیڈ کو سیف سٹی کے ساتھ شیئر کر سکتے ہیں۔
سیف سٹی اتھارٹی کے مینیجنگ ڈائیریکٹر احسن یونس کا کہنا تھا کہ لائیو ویڈیو پبلک سیفٹی کا ایک ٹول ہے جس کے ذریعے شہری ڈکیتی، فائرنگ، ہراسانی جیسے جرائم یا دیگر ہنگامی صورتحال کے دوران لائیو ویڈیو شیئرنگ کے لیے سیف سٹی کو رضاکارانہ طور پر مطلع کر سکتے ہیں۔‘
ان کا کہنا ہے کہ ’اس فیچر سے نہ صرف سیف سٹی کو واقعے کی نوعیت کا اندازہ لگانے اور مطلوبہ نفری کی تعداد کا تعین کرنے میں مدد ملتی ہے بلکہ حکام انھیں بہتر طریقے سے احکامات بھی جاری کر پاتے ہیں۔‘
احسن یونس کہتے ہیں یہ فیچر تبھی فعال ہوتا ہے جب کوئی شہری پبلک سیفٹی ایپ کے ذریعے اس تک رسائی حاصل کرتا ہے یا 15 پر کال کر کے اس کی درخواست کرتا ہے۔
کسی بھی ایپلیکیشن کو ڈاؤن لوڈ یا استعمال کرتے وقت کئی لوگ اس بات کا خیال ضرور رکھتے ہیں کہ مذکورہ ایپ ان کے موبائل کے کن فیچرز تک رسائی مانگ رہی ہے۔
اپنی سائبر سکیورٹی کا خیال رکھنے والے اکثر افراد کیمرے، مائیکروفون یا اپنی لوکیشن جیسی حساس معلومات تک بیشتر ایپس کی رسائی کو صرف اس وقت تک کے لیے محدود کر دیتے ہیں جب وہ ایپ استعمال ہو رہی ہو۔
لیکن اکثریت ان باتوں کا دھیان نہیں رکھتے۔
سائبر سکیورٹی کنسلٹنٹ مرزا برہان بیگ کا کہنا ہے کہ جب بھی آپ کسی ایپلیکیشن کو اپنے موبائل کے کسی فیچر تک رسائی دیتے ہیں تو اس کا مطلب یہ ہوتا ہے کہ وہ ایپلیکیشن کسی بھی وقت اس مذکورہ فیچر تک رسائی حاصل کر سکتی ہے۔
برہان کہتے ہیں کہ ایسے میں جب کسی ایپ کو کیمرے تک رسائی کی اجازت دے دیتے ہیں تو وہ ایپ کسی بھی وقت آپ کا فرنٹ یا بیک کیمرہ کھول سکتی ہے۔
تاہم سیف سٹی کے ایم ڈی دعویٰ کرتے ہیں کہ کسی شہری کی واضح اجازت کے بغیر ان کا کیمرہ آن نہیں کیا جا سکتا۔
ان کا کہنا ہے کہ سیف سٹی کسی بھی ڈیوائس تک ریموٹلی رسائی حاصل نہیں کر سکتا اور رسائی صرف اس دورانیے کے محدود ہوتی ہے جب تک لائیو فیڈ چل رہی ہے، اس کے بعد موبائل تک سیف سٹی کی رسائی خود بخود ختم ہو جاتی ہے۔
ایم ڈی سیف سٹی کے مطابق، سیف سٹی کا نظام گیلری، فائلز یا فون میں موجود کانٹیکٹس تک رسائی حاصل نہیں کر سکتا۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
احسن یونس کہتے ہیں کہ سیف سٹی کی جانب سے میسج صرف حکومت پنجاب کے سرکاری نمبر 8070 سے بھیجا جاتا ہے۔ ان کا کہنا ہے کہ اس کو مزید محفوظ بنانے کے لیے اسے سیف سٹی کے اپنے نمبر 9115 پر منتقل کیا جا رہا ہے۔
سیف سٹی حکام کی جانب سے جاری معلوماتی ویڈیو میں بتایا گیا ہے کہ سیف سٹی کی جانب سے ویڈیو لنک والا ایس ایم ایس اس ہی وقت بھیجا جاتا ہے جب کوئی 15 پر کال کر کے شکایت رجسٹر کروائے اور لائیو ویڈیو شیئر کرنے کے لیے لنک کی درخواست کرے۔
برہان بیگ ایس ایم ایس کے ذریعے ویڈیو شیئرنگ کے لیے لنک بھیجے جانے پر اپنے تحفظات کا اظہار کرتے ہوئے کہتے ہیں کہ ’جعلسازوں کے لیے جعلی یا ملتے جلتے نمبرز سے میسجز بھیجنا بالکل بھی مشکل کام نہیں۔‘
وہ حال ہی میں کراچی میں نافذ کیے گئے ای چالان نظام کے بعد لوگوں کی جانب سے جعلسازی کی شکایتوں کا حوالہ دیتے ہیں۔
ان کا کہنا ہے کہ ای چالان کے نفاذ کے بعد کئی لوگوں نے دعویٰ کیا کہ انھیں جعلی نمبروں سے چالان کے متعلق میسجز وصول ہوئے۔ ’جب لوگوں نے ان میسجز میں دیے گئے لنکس پر کلک کیا تو ان کا ڈیٹا کمپرومائز ہو گیا۔ ایسا ہی کچھ یہاں بھی ہو سکتا ہے۔‘
احسن یونس کہتے ہیں کہ سیف سٹی کبھی بھی رقم، ذاتی ڈیٹا یا کوئی چیز ڈاؤن لوڈ کرنے کا نہیں کہتا۔ ان کا کہنا ہے کہ ’میسج میں صرف لائیو ویڈیو شیئرنگ کے لیے ایک لنک بھیجتا ہے جو اگر نہ کھولا جائے تو پانچ منٹ میں ایکسپائر ہو جاتا ہے۔‘
ان کا کہنا ہے کہ یہ فیچر صرف اس وقت فعال ہوتا ہے جب شہری نے پہلے 15 پر کال کی ہو۔ ’اگر کوئی کال نہ کی گئی ہو تو کبھی کوئی پیغام نہیں بھیجا جاتا۔‘
برہان بیگ کہتے ہیں کہ حکام کو اس متعلق آگاہی بھی پھیلانے کی ضرورت ہے کہ ’یہ ایس ایم ایس کس نمبر سے اور کس صورت میں موصول ہو گا ورنہ جعلساز لوگوں کو نشانہ بناتے رہیں گے۔‘

### Article 20 ###
’محبت کا رشتہ ابتدا ہی سے ایک دوسرے کا خیال رکھنے سے شروع ہوتا ہے۔ شروع میں لوگ ہمیں کہتے تھے کہ یہ دونوں کیسے اپنی زندگی آگے چلائیں گے۔ مگر جب ہماری شادی ہوئی اور ہم نے ایک دوسرے کو سنبھالا، ایک دوسرے کو سپورٹ کیا تو آج وہی لوگ سب کو ہماری مثال دیتے ہیں۔‘
چہرے پر مسکراہٹ سجائے ضوفشاں نے جب اپنے شوہر کے ساتھ بیٹھ کر یہ الفاظ ادا کیے تو وہ انتہائی پُراعتماد اور اپنی زندگی سے مطمئن دکھائی دیں۔
اس بات چیت سے پہلے دونوں نے ’ویلینٹائنز ڈے‘ منانے کے لیے کیک کاٹا تھا اور ضوفشاں اپنے شوہر کی جانب سے ملنے والا پھولوں کا گلدستہ میز پر سجا چکی تھیں۔
ضوفشاں جب تک ہمارے سامنے بیٹھی تھیں، تب تک یہ محسوس کرنا بھی مشکل تھا کہ ان میں جسمانی طور پر کوئی کمی ہے۔
دوسری جانب اُن کے شوہر فواد بھی اپنی اہلیہ ضوفشاں سے پیار کا اظہار کرنے سے کبھی نہیں چوکتے۔ بی بی سی سے بات کرتے ہوئے انھوں نے کہا کہ ’ہم دونوں کی شادی تو گھر والوں کی پسند سے ہوئی تھی، مگر پھر ہمارا رشتہ ہر گزرتے دن کے ساتھ مضبوط تر ہوتا گیا۔ ہم میاں بیوی سے زیادہ بہترین دوست بنتے گئے۔ ہم نے طے کیا تھا کہ ہم نے ایک دوسرے کی عزت کرنی ہے اور ایک دوسرے کی بات کو اہمیت دینی ہے۔‘
یہ کہانی ایک ایسے جوڑے کی ہے جو اپنی زندگی کو محبت، اعتماد اور وفاداری کے ساتھ آگے بڑھا رہا ہے۔
14 فروری کو یعنی ’ویلنٹائنز ڈے‘ کو محبت کے اظہار سے منسوب کیا جاتا ہے اوراسی لیے آج ہم آپ کو ملوا رہے ہیں پاکستان کے شہر گجرات کے رہائشی ایک ایسے جوڑے، فواد اور ضوفشاں سے جو محبت کے جذبے سے سرشار ہیں۔
پیدائشی طور پر ہڈی اور جوڑوں کی غلط ساخت کے باعث ضوفشاں کی کمر میں خم ہے جسے طبی زبان میں مسکلوسکیلیٹل ڈس آرڈر کہا جاتا ہے۔
جبکہ اُن کے شوہر فواد بھی پیدائشی طور پر ہاتھ اور پیروں کے ٹیڑھے پن کا شکار ہونے کے باعث  اب وہیل چیئر باؤنڈ ہیں۔ تاہم دونوں تعلیم یافتہ ہیں۔
فواد اور ضوفشاں کی شادی ایک مکمل ’ارینج میرج‘ تھی۔
فواد نے بی بی سی کو بتایا کہ ’میں جس ادارے میں کام کرتا ہوں وہاں ایک میڈم تھیں جنھوں نے ہمارے خاندانوں سے رابطہ کیا اور ہماری شادی کی بات چیت آگے بڑھائی۔ والدین نے دیکھ بھال کر ایک دوسرے کو پسند کر لیا اور پھر ضو(فشاں) اپنے والد کے کہنے پر مجھ سے ملنے آئیں اور یوں ہم نے والدین کی پسند کو قبول کیا۔‘
ضوفشاں اس پہلی ملاقات کو یاد کر کے آج بھی ہنستی ہیں۔
انھوں نے کہا کہ ’میرے والد نے کہا کہ میں ایک بار لڑکے سے مل لوں تاکہ اگر مناسب لگے تو ہم رشتہ پکا کر دیں۔ میں ان سے ملنے گئی تو انھوں نے مجھے  ایک جوس کا گلاس پلایا۔ میں آج بھی ان کو طعنہ دیتی ہوں کہ پہلی ملاقات میں مجھے جوس پر ٹرخا دیا، کم از کم بریانی تو کھلاتے۔۔۔‘
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
ضوفشاں اور ان کی دو بہنیں اسی جسمانی عارضے میں مبتلا ہیں جبکہ اُن کی ایک بہن اور دو بھائیوں کو یہ عارضہ لاحق نہیں ہے۔ انھوں نے کہا کہ جسمانی کمزروی کے باوجود ان کے والد نے انھیں تعلیم دلوانے میں کوتاہی نہیں برتی۔
وہ کہتی ہیں کہ ’عام طور پر ایسے بچوں کی شادی کی ہی نہیں جاتی جو کسی ظاہری جسمانی کمزوری کا شکار ہوں۔ لیکن لوگوں کی یہ سوچ بہت غلط ہے کیونکہ میرے خیال میں جتنا ہم جیسوں کا رشتہ مضبوط ہو جاتا ہے شاید عام لوگوں میں نہ ہو پاتا ہو۔‘
وہ مزید کہتی ہیں کہ ’پھر ہماری شادی گھر والوں کی پسند سے ہوئی اور اب تو لگتا ہے کہ یہ ’لو سٹوری‘ کی بہترین مثال ہے۔ الحمدللہ، شکر اللہ کی ذات کا کہ ہمارا ہر دن ’ویلنٹائن ڈے‘ ہے۔‘
فواد نے اپنے بارے میں بتایا کہ وہ بچپن سے عام بچوں کے ساتھ سکولوں اور یونیورسٹی میں تعلیم حاصل کرتے رہے اور ان کے مطابق اسی تجربے نے ان کی زندگی میں مزید اعتماد پیدا کیا۔
وہ کہتے ہیں کہ ’میاں بیوی کا ایک دوسرے پر بھروسہ کرنا اور ایک دوسرے کی خوشی کا خیال رکھنا یہی اصل پیار ہے۔ ضوفشاں کے ساتھ نے میری زندگی مکمل کر دی ہے۔‘
وہ مزید کہتے ہیں کہ ’جب ہماری شادی ہوئی تو لوگ یہی باتیں کرتے تھے کہ یہ دونوں جسمانی طور پر کمزور ہیں، ان کے بچے شاید نارمل نہ ہوں لیکن ہمارے بچے نارمل  اور مکمل صحتمند ہیں اور اب وہ سارے لوگ جو پہلے باتیں بناتے تھے اب وہ ہماری مثالیں دیتے ہیں۔‘
وہ کہتے ہیں کہ ’شادی کے بعد دونوں نے طے کیا کہ وہ ایک دوسرے کی عزت کریں گے اور اگر کبھی بحث ہو تو غلطی کرنے والا خود مان لے گا۔‘
ضوفشاں کےمطابق شادی کے بعد جب وہ پہلی بار حاملہ ہوئیں تو ان کے دل میں شکر گزاری اور حیرت کے جذبات بیک وقت ابھرے۔
وہ کہتی ہیں کہ ’پہلے پہل تو خود مجھے یقین نہ آیا کہ میں بھی ماں بن سکتی ہوں۔  پھر اپنے رب کی مہربانی پر بہت شکر ادا کیا۔ لوگ ایسے ہی بات کرتے رہے کہ ہمارے بچے صحتمند نہیں ہوں گے کیونکہ ہم جسمانی طور پر کمزور ہیں۔‘
تاہم ضوفشاں کے مطابق اس تمام عرصے میں اُن کے شوہر نے ان کا ہر طرح سے خیال رکھا۔
وہ کہتی ہیں کہ ’اس دوران فواد نے میری بہت مدد کی۔ میرے کھانے پینے کا چارٹ بنایا اور اس پر عمل کروایا۔ وہ میرے لنچ میں پھل بھیجتے تھے اور یہ یقینی بناتے کہ میری کسی روٹین چیک اپ کی ڈیٹ مس نہ ہو۔‘
فواد کے مطابق بچوں کو پڑھانے کی ذمہ داری ضوفشاں کی ہے جبکہ لاڈ اٹھانے کا کام وہ خود سرانجام دیتے ہیں۔
ضوفشاں سے محبت کا اظہار کرنا ہو تو فواد ان کو سرپرائز دیتے ہیں، خاص طور پر اہم مواقعوں پر جن میں اُن کی سالگرہ اور ویلینٹائنز ڈے بھی شامل ہے۔
وہ کہتے ہیں کہ ’میرا بھی دل کرتا ہے کہ میں وہ تمام کام کروں جو ایک عام بندہ کرتا ہے اور اپنی بیگم کو اپنے پیار کا احساس دلاتا ہے تو جب بھی کوئی ایسا خاص موقع آتا ہے تو میں خاموشی سے تیاری کرتا ہوں، گفٹس لیتا ہوں، اور جب میرا سرپرائز ان تک پہنچتا ہے تو وہ بہت خوش ہوتی ہیں۔‘
ضوفشاں کے مطابق ان کے شوہر بہت خیال رکھنے والے انسان ہیں۔
’فواد خاص مواقع پر اکثر سرپرائز دیتے ہیں، بہت سی تیاریاں کرتے ہیں اور اس خاص دن کا تحفہ سرپرائز کی صورت میں ٹھیک رات 12 بجے میرے ہاتھ میں ہوتا ہے۔‘
وہ کہتی ہیں کہ ’ویسے تو ہر تحفہ ہی منفرد ہوتا ہے لیکن ان کی طرف سے مجھے ایک گولڈ کا پینڈینٹ ملا تھا جس میں ایک دل کے اندر زیڈ اور ایف لکھا ہے۔ وہ میرے لیے سب سے قیمتی تحفہ ہے اور وہ ہر وقت وہ میرے دل کے قریب ہوتا ہے۔‘
کہا جاتا ہے کہ میاں بیوی میں  بحث اور جھگڑے پیار کا انداز ہی ہوتے ہیں تاہم اس جوڑے کا کہنا ہے کہ ان کی ناراضی کبھی لمبی نہیں چلتی۔
فواد کے مطابق ’ہم ایک دن سے زیادہ کبھی ناراض نہیں رہے۔ اگر ضوفشاں روٹھ جائیں تو میں ساتھ بیٹھ کر میسج کرتا ہوں کہ بات نہ بھی ہو تو رابطہ رہے اور یوں تھوڑی دیر میں صلح ہو جاتی ہےاور ہاں بعد میں جس کی غلطی ہوتی ہے وہ خود ہی مان بھی لیتا ہے۔‘
ان کے مطابق ’میرے سسرال میں مشہور ہو گیا ہے کہ میں اپنی بیگم کے ساتھ تعاون کرتا ہوں، اُن کی بات سنتا ہوں اوریہ بھی دراصل پیار کی اور محبت کی ایک نشانی ہے۔‘
دوسری جانب ضوفشاں کا کہنا ہے کہ شادی کا فیصلہ اُن دونوں کے لیے  بہترین فیصلہ رہا اور آج وہ  کامیاب زندگی گزار رہے ہیں۔
’میری کزنز کہتی ہیں کہ جس طرح کے بھائی فواد ہیں ہمارے شوہر اتنا خیال رکھنے والے کیوں نہیں ہیں۔‘
جب کہ ان کے شوہر فواد کہتے ہیں کہ ’ ہم دونوں نے آپس میں شادی کے بعد ایک اعتبار کا رشتہ بنایا جو دن بہ دن مضبوط ہوتا گیا اور ہم میاں بیوی سے زیادہ دوست بنتے گئے۔‘
ضوفشاں اور فواد سارا ہفتے صبح جاب اور شام میں گھر اور بچوں کی ذمہ داری کے بعد ویک اینڈ بہت خاص پلان کر کے گزارتے ہیں۔
ضوفشاں بتاتی ہیں کہ ’ہم ایک دوسرے کا ایسا سہارا ہیں کہ میں ان کے کام کرنے میں بہت خوشی محسوس کرتی ہوں۔ ویک اینڈ پر ہم سب مل کر بہت اہتمام سے ناشتہ کرتے ہیں۔ وقت نکال کر گھومنے پھرنے بھی جاتے ہیں اور ایک کوالٹی ٹائم ساتھ گزارتے ہیں۔‘
شادی کے بعد آپ میں سب سے نمایاں تبدیلی کی بات کریں تو وہ کیا ہے؟ اس سوال کے جواب میں وہ بولیں کہ ’مجھ میں شروع سے اعتماد کی بہت کمی رہی، لیکن شادی کے بعد فواد نے مجھے ہر کام کرنے کے لیے حوصلہ افزائی کی، میری ہچکچاہٹ کو دیکھ کر کہتے کہ تمھارے لیے کچھ مشکل نہیں، تم یہ سب باآسانی کر سکتی ہو۔‘
آخر میں انھوں نے کہا کہ ’میں سب کو پیغام دوں گی کہ اگر کسی کا سپیشل چائلڈ ہے یا کسی جسمانی کمی کا شکار ہے تو وہ اس کو وقت دیں اس کو اچھا انسان بنائیں اور اس کو ایجوکیشن دیں۔ تعلیم ہر کسی کے لیے ضروری ہے۔‘

### Article 21 ###
پاکستان میں حکومت نے استعمال شدہ گاڑیاں درآمد کرنے کے سب سے زیادہ استعمال ہونے والے ’پرسنل بیگیج سکیم‘ کے طریقے پر مکمل پابندی عائد کر دی ہے۔ بنیادی طور پر یہ سہولت سمندر پار پاکستانیوں کو دی گئی تھی کہ وہ استعمال شدہ گاڑیاں پاکستان لا سکتے ہیں۔
استعمال شدہ گاڑیاں درآمد کرنے کے لیے ان کو دی گئی باقی دو سہولیات یعنی ’گفٹ سکیم‘ اور ’ٹرانسفر آف ریزیڈینس سکیم‘ ابھی قائم ہیں تاہم ان کے لیے بھی شرائط مزید سخت کر دی گئی ہیں۔
پاکستان میں گاڑیوں کا کاروبار کرنے والے افراد کا کہنا ہے بیگیج سکیم کے ذریعے پاکستان میں سب سے زیادہ یعنی 99 فیصد چھوٹی گاڑیاں درآمد ہوتی تھیں جو متوسط طبقے کی پہنچ میں تھیں۔
ان کے خیال میں اس پابندی کے بعد ’یہ طبقہ مناسب پیسوں میں بہتر کوالٹی کی چھوٹی گاڑیاں خریدنے سے محروم ہو جائے گا۔‘
دوسری جانب بعض ماہرین کا خیال ہے کہ یہ پابندی گاڑیوں کی مقامی صنعت کے لیے اچھی خبر ہے۔
وزارت تجارت نے رواں ہفتے ایک ایس آر رو کے ذریعے امپورٹ پالیسی آرڈر 2022 میں ترامیم کا اعلان کیا، جن میں ’پرسنل بیگیج ‘ کو مکمل طور پر حذف کر دیا گیا۔ اس میں ’گفٹ‘ اور ’ٹرانسفر آف ریزیڈینس‘ کو برقرار رکھا گیا تاہم ان کے لیے شرائط میں تبدیلیاں کی گئی ہیں۔
گفٹ سکیم کے تحت دو گاڑیاں درآمد کرنے کے درمیان وقفے کو بڑھا کر 700 سے 850 دن کر دیا گیا۔ اس کا مطلب یہ ہے کہ اگر کوئی سمندر پار پاکستانی اس گفٹ سکیم کے تحت ایک گاڑی منگواتا ہے تو دوسری گاڑی منگوانے سے پہلے اسے 850 دن انتظار کرنا ہوگا۔
اسی طرح اگر پہلے کوئی ٹرانسفر آف ریزیڈینس کے تحت گاڑی منگواتا تھا تو وہ ایک ملک میں رہتے ہوئے کسی دوسرے ملک سے گاڑی خرید سکتا تھا اس پر کوئی پابندی نہیں تھی لیکن اب ہو گی۔
نئی ترمیم میں یہ شرط رکھ دی گئی ہے کہ اب وہ گاڑی اسی ملک سے خرید سکے گا جس میں اس کی رہائش ہے۔
اس کا مطلب یہ ہے کہ اگر پہلے کوئی شخص متحدہ عرب امارات میں رہائش پذیر ہے تو وہ جاپان سے استعمال شدہ گاڑی خرید کر پاکستان لے کر جا سکتا تھا لیکن اب اگر اسے گاڑی ٹرانسفر آف ریزیڈینس کے تحت پاکستان درآمد کرنا ہے تو وہ اسے یو اے ای ہی سے خریدنی ہو گی۔
ساتھ ہی وزارت تجارت کے ایس آر او کے مطابق ان دونوں سکیموں کے تحت گاڑیاں درآمد کرنے والوں کے لیے ضروری ہو گا کہ وہ ایک برس تک گاڑی آگے فروخت یا ٹرانسفر نہیں کر پائیں گے۔ یعنی وہ گاڑی مقامی مارکیٹ میں فوری طور پر فروخت نہیں ہو پائے گی۔
اس کے علاوہ حکومت نے یہ شرط بھی رکھی ہے کہ درآمد کی جانے والی گاڑیاں سیفٹی، ماحولیات اور انتظامی معیار کی کم از کم شرائط کو پورا کریں گے۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
پاکستان میں استعمال شدہ درآمد کی جانے والی گاڑیوں کا کاروبار کرنے والے افراد کا دعوی ہے کہ ان تین سکیموں اور خاص طور پر بیگیج سکیم کے تحت زیادہ تر وہی گاڑیاں درآمد ہوتی تھیں جو متوسط طبقے کی پہنچ میں تھیں۔
ان میں اکثریت جاپان سے درآمد ہونے والی 660 سی سی گاڑیوں کی ہے۔ حکومت نے تین سال تک استعمال شدہ گاڑی درآمد کرنے کی اجازت دے رکھی تھی۔
آل پاکستان موٹر ڈیلرز ایسوسی ایشن کے چیئرمین ایچ ایم شہزاد نے بی بی سی کو بتایا کہ 2024 اور 2025 کے مالی سال کے دوران ’سمندر پار پاکستانیوں نے 40000 گاڑیاں پاکستان بھجوائی جن میں 99 فیصد چھوٹی جبکہ صرف ایک فیصد بڑی گاڑیاں تھیں۔‘
اسی طرح گزشتہ برس جولائی سے دسمبر تک 18000 استعمال شدہ گاڑیاں پاکستانی درآمد کی گئی ہیں۔
ان کا کہنا تھا کہ 99 فیصد گاڑیاں بیگیج سکیم ہی کے تحت درآمد ہوتی تھیں۔ حالیہ پابندی کے بعد یہ سلسلہ رک جائے گا۔
ایچ ایم شہزاد کا کہنا تھا کہ ’یہ گاڑیاں عوام کو پسند ہیں کیونکہ یہ روڈ سیفٹی، فیچرز اور ایندھن کی بچت کے حوالے سے بہت اچھی ہیں اور قیمت میں بھی مناسب ہیں۔‘
ان کا کہنا ہے کہ ان کے مقابلے میں جو مقامی گاڑیاں ہیں ایک تو وہ عوام کی قوت خرید سے باہر ہیں دوسرا وہ روڈ سیفٹی اور فیچرز کے حساب سے درآمد شدہ گاڑیوں کا مقابلہ نہیں کر سکتیں۔
’جو بھی چائنیز اور کوریئن کمپنیاں مقامی طور پر گاڑیاں تیار کر رہے ہیں وہ تمام بڑی گاڑیاں اور ایس یو وی ہیں جن کی قیمتیں متوسط طبقے یا عام آدمی کی پہنچ سے باہر ہیں۔ حکومت نے بظاہر ان ہی کمپنیوں کو نوازنے کے لیے یہ پابندی عائد کی ہے۔‘
ان کے خیال میں اس سے عوام کا وہ طبقہ شدید متاثر ہو گا جو مقامی اچھی گاڑی خریدنے کی سکت نہیں رکھتا۔
گاڑیوں کی خرید و فروخت سے جڑی ویب سائٹ پاک ویلز کے سربراہ سنیل منج نے بی بی سی سے بات کرتے ہوئے بتایا کہ ان کے خیال میں حکومت کی طرف سے یہ پابند بہتر اقدام ہے جس سے گاڑیوں کی مقامی صنعت کو پھلنے پھولنے کا موقع ملے گا۔
وہ سمجھتے ہیں کہ یہ تاثر غلط ہے کہ اس پابندی سے چھوٹی گاڑی خریدنے والا طبقہ متاثر ہو گا۔ ان کا کہنا ہے کہ اس سے بنیادی طور پر بڑی یا لگژری گاڑیاں خریدنے والا طبقہ زیادہ متاثر ہو گا کیونکہ چھوٹی گاڑی خریدنے کے لیے مقامی طور پر آپشنز موجود ہیں۔
پاک ویلز کے سربراہ سنیل منج کہتے ہیں کہ باہر سے استعمال شدہ درآمد کی جانے والی زیادہ تر گاڑیاں گریڈ میں کم اور ایکسیڈینٹڈ ہوتی ہیں جو روڈ سیفٹی کے حوالے سے بھی ایک رسک ہے۔
وہ کہتے ہیں کہ 660 سی سی میں جو استعمال شدہ گاڑی باہر سے امپورٹ کی جاتی ہے لگ بھگ اتنی قیمت میں مقامی طور پر تیار کردہ گاڑی بھی مل جاتی ہے ’جیسا کہ سوزوکی کی آلٹو گاڑی ہے۔ اس میں اب آپ کو ایئر بیگز وغیرہ بھی ملتے ہیں۔‘
تاہم وہ اس بات کو تسلیم کرتے ہیں کہ ان چھوٹی گاڑیوں کی مارکیٹ میں مقامی طور پر لوگوں کے پاس زیادہ آپشنز موجود نہیں لیکن ان کے خیال میں اس کی ایک بڑی وجہ بھی استعمال شدہ گاڑیوں کی درآمد تھی جس کی وجہ سے مقامی کمپنیاں اس جانب سرمایہ کاری نہیں کرتیں۔
’کورین کمپنی کیا نے ایک چھوٹی گاڑی لانچ کی لیکن وہ زیادہ نہیں چل پائی۔ یہ مقامی کمپنیاں کہتی ہیں کہ لوگ جب ایکسیڈینٹڈ استعمال شدہ درآمد ہونے والی گاڑیاں خرید رہے ہیں تو وہ ہماری چھوٹی گاڑیوں کی طرف کیوں آئیں گے لیکن اب ان کے پاس موقع ہو گا۔‘
پاک ویلز کے سربراہ سنیل منج کے مطابق استعمال شدہ گاڑیوں کی درآمد پر حالیہ پابندی اور سخت شرائط بنیادی طور پر مقامی کمپنیوں کو ایک ’انسینٹو‘ یا موقع فراہم کریں گی کہ وہ چھوٹی گاڑیوں کے سیگمنٹ میں بھی سرمایہ کاری کریں۔
’پھر جب وہ سرمایہ کاری کریں گے اور ایک مقابلے کی فضا بنے گی تو ان چھوٹی گاڑیوں کی قیمتیں بھی کم ہوں گی اور فیچرز بھی بہتر ہوں گے‘ تاہم وہ کہتے ہیں کہ اب تک یہ زیادہ تر کمپنیاں بڑی گاڑیوں میں سرمایہ کاری کر رہی ہیں کیونکہ اس میں منافع کی گنجائش زیادہ ہے۔
سنیل منج کہتے ہیں کہ پاکستان میں عام آدمی کی پہنچ میں آنے والی چھوٹی گاڑیوں کے سیگمنٹ میں ہمیشہ سے آپشنز کی کمی یا گنجائش رہی اور اب بھی موجود ہے۔
تاہم وہ سمجھتے ہیں کہ حالیہ پابندی اور شرائط میں تبدیلیاں خوش آئند ہیں جن سے بظاہر حکومت نے ان سکیموں کے غلط استعمال کر روکنے کی کوشش کی ہے۔
آل پاکستان موٹر ڈیلرز ایسوسی ایشن کے چیئرمین ایچ ایم شہزاد کہتے ہیں کہ بظاہر حکومت نے مقامی کار کمپنیوں کے ایما پر حالیہ پابندی اور سخت شرائط عائد کرنے کا فیصلہ کیا۔
تاہم وہ کہتے ہیں کہ جب یہ نئی کار کمپنیاں خاص طور پر چائنیز اور کورین کمپنیاں پاکستان میں آئیں تو لوگوں کو امید تھی کہ اب انھیں مقامی طور پر تیار کردہ اچھی چھوٹی گاڑیاں خریدنے کا موقع ملے گا لیکن ایسا نہیں ہوا۔
’ان کمپنیوں نے زیادہ تر بڑی گاڑیاں اور ایس یو ویز بنائی جن کی قیمتیں ایک کروڑ روپے یا اس سے بھی زیادہ ہیں۔ اب یہ گاڑیاں عام آدمی یا متوسط طبقے کی پہنچ سے باہر ہیں۔ یہ صرف اس ایک فیصد کے لیے بنتی ہیں جس کے پاس انھیں خریدنے کا پیسہ ہے۔‘
ایچ ایم شہزاد کہتے ہیں کہ ایسی صورتحال میں لوگوں کے لیے اچھی، محفوظ اور بہتر فیچرز کے ساتھ معیاری گاڑیاں حاصل کرنے کا ایک راستہ تھا جو اب حکومت نے بند کر دیا۔
وہ کہتے ہیں کہ اس سے حکومت نے سمندر پار پاکستانیوں کو دی گئی ایک سہولت سے بھی محروم کر دیا۔
’گذشتہ مالی سال اور اس کے بعد کے چھ ماہ میں جو گاڑیاں سمندر پار پاکستانیوں نے پاکستان بھجوائی ہیں ان سے ٹیکسوں اور محصولات کی مد میں قومی خزانے کو لگ بھگ 800 ملین امریکی ڈالرز ملے۔‘
وہ کہتے ہیں کہ اب حکومت اس تمام پیسے سے محروم ہو جائے گی تاہم وہ کہتے ہیں کہ بنیادی نقصان ان لوگوں کو ہو گا جن کی اب ان گاڑیوں تک رسائی نہیں ہو گی۔
’ہمارا مسئلہ ان لوگوں کا ہے جو ایک کروڑ کی گاڑی نہیں خرید سکتے۔ یہ وہ لوگ ہیں جو 20 یا 30 لاکھ روپے میں ایک اچھی گاڑی خریدنا چاہتے ہیں اور ہم انھیں یہ آپشن دے رہے تھے۔‘
ان کا کہنا ہے کہ بیگیج سکیم حکومت نے بند کر دی جبکہ ٹرانسفر آف ریزیڈینس میں شرط عائد کر دی گئی کہ اسی ملک سے گاڑی خریدی جائے گی جس ملک میں سمندر پار پاکستانی رہائش پذیر ہوں گے۔
’اب زیادہ تر سمندر پار پاکستانی مشرق وسطی میں رہتے ہیں اور وہاں پر گاڑیاں لیفٹ ہینڈ ڈرائیو ہیں تو وہ لیفٹ ہینڈ ڈرائیو گاڑیاں یہاں کیسے لائیں گے۔‘
ایچ ایم شہزاد کہتے ہیں کہ وہ پہلے ہی گزشتہ برس وزیراعظم کو خط لکھ چکے ہیں جس میں ان سے ان فیصلوں پر نظرثانی کی اپیل کی گئی تھی جن کے تحت استعمال شدہ گاڑیاں برآمد کرنے پر شرائط کو سخت کیا گیا تھا۔
اب جبکہ حکومت نے سب سے زیادہ استعمال ہونے والا بیگیج سکیم کا طریقہ ہی بند کر دیا تو ایچ ایم شہزاد ایک مرتبہ پھر وزیراعظم کو خط لکھ کر نظرثانی کی اپیل کا ارادہ رکھتے ہیں۔
تاہم پاک ویلز کے سربراہ سنیل منج اس نقطہ نظر سے اتفاق نہیں کرتے کہ استعمال شدہ گاڑیوں کے پاکستان نہ آنے سے قومی خزانے کو نقصان ہو گا۔
وہ کہتے ہیں کہ حکومت نے پہلے ہی مقامی گاڑیوں کی صنعت پر اس قدر ٹیکس لگا رکھے ہیں کہ ان گاڑیوں کی قیمت کا ایک بڑا حصہ ٹیکس کی مد میں قومی خزانے میں جا رہا ہے۔
’دوسرا یہ گاڑیاں خریدنے کے لیے پیسہ پاکستان سے باہر بھی جا رہا تھا۔ ان کی ادائیگی کرنے کے لیے ہنڈی کے ذریعے پیسے پاکستان سے بھجوائے جاتے تھے تو اس پابندی سے وہ پیسہ بھی ملک کے اندر ہی رہے گا۔‘
سنیل منج کہتے ہیں کہ ان سکیموں کے ذریعے حکومت نے سمندر پار پاکستانیوں کو سہولت دے رکھی تھی کہ وہ اپنے زیر استعمال گاڑیاں پاکستان لا سکتے ہیں تاہم ان سہولیات کا غلط استعمال کیا جا رہا تھا۔
وہ کہتے ہیں کہ مقامی گاڑیاں بنانے والی کمپنیوں کی کافی عرصے سے یہ ایک ڈیمانڈ بھی تھی۔ جب 13 کمپنیاں پاکستان میں سرمایہ کاری کرنے آ رہی تھیں تو وہ یہ توقع بھی کر رہی تھیں کہ ان کی صنعت کی حفاظت بھی کی جائے گی۔
سنیل منج کے خیال میں ’آپ کو ایک فیصلہ کرنا ہے کہ آپ نے کیا پالیسی رکھنی ہے۔ یا تو آسٹریلیا کی طرح مقامی صنعت کو ختم کر کے صرف درآمدات کرنی ہیں یا پھر اگر مقامی صنعت کو رکھنا ہے تو پھر اس کو انسینٹو بھی دینا ہے۔‘
ان کے خیال میں اس کے لیے ضروری ہے کہ حکومتی پالیسی کے اندر تسلسل ہو۔ اگر یہ تسلسل قائم رہے گا تو اس کا فائدہ ایسے ہی ہو گا جیسے اب پاکستان میں نظر آنا شروع ہو رہا ہے جہاں مختلف مقامی گاڑیوں کی قیمتوں میں حال ہی میں کمی دیکھنے کو ملی۔

### Article 22 ###
پاکستان نے انڈین وزیر خارجہ ایس جے شنکر کے پاکستان کے بارے میں ایک حالیہ بیان کو مسترد کرتے ہوئے کہا ہے کہ انڈیا ایک بار پھر پڑوسی کے طور پر دہشت گردی کو فروغ دینے اور علاقائی عدم استحکام میں حصہ ڈالنے کے اپنے تشویشناک ریکارڈ سے توجہ ہٹانے کی کوشش کر رہا ہے۔
پاکستانی وزارتِ خارجہ کے ترجمان نے کہا کہ ’خطے میں، خاص طور پر پاکستان میں دہشت گردانہ سرگرمیوں میں انڈیا کا کردار کسی سے پوشیدہ نہیں۔ کمانڈر کلبھوشن یادو کا کیس ریاستی سرپرستی میں منظم دہشت گردی کی ایک واضح مثال ہے جو پاکستان کے خلاف کی گئی۔‘
خیال رہے جمعہ کو انڈین وزیر خارجہ ایس جے شنکر نے انسٹیٹیوٹ آف ٹیکنالوجی مدراس میں طلبا سے خطاب کرتے ہوئے پاکستان کو ’بُرا ہمسایہ‘ قرار دیا تھا اور پاکستان پر دہشت گدی میں ملوث ہونے کا الزام عائد کیا تھا۔
جمعہ کے روز تمل ناڈو میں انڈیا کی اپنے ہمسایہ ممالک سے متعلق پالیسی پر سوال کے جواب میں وزیرِ خارجہ ایس جے شنکر کہ کہنا تھا کہ ’اگر آپ کا پڑوسی اچھا ہے آپ کو نقصان نہیں پہنچا رہا تو آپ قدرتی طور پر اس سے مہربانی سے پیش آئیں گے۔‘
انھوں نے کہا کہ انڈیا اپنی خارجہ پالیسی میں پڑوسیوں کے ساتھ تعلقات کو اہمیت دیتا ہے، تاہم بعض اوقات مشکلات بھی پیش آتی ہیں۔
’اچھے پڑوسی بھی ہو سکتے ہیں اور بُرے بھی۔ بدقسمتی سے ہمارے پاس بُرے پڑوسی ہیں۔ اگر مغرب کی طرف دیکھیں تو ایک ایسا ہی ملک ہے جو دانستہ، مسلسل اور بے شرمی کے ساتھ دہشت گردی کو جاری رکھتا ہے۔‘
انڈیا کے وزیرِ خارجہ ڈاکٹر ایس جے شنکر نے کہا تھا کہ ’ہمیں اپنی عوام کو دہشت گردی سے بچانے کا حق حاصل ہے اور ہم یہ حق ضرور استعمال کریں گے۔ یہ فیصلہ ہمارا ہو گا کہ کس طرح اس حق کو استعمال کریں، کوئی ہمیں یہ نہیں بتا سکتا کہ کیا کرنا چاہیے اور کیا نہیں کرنا چاہیے۔‘
انھوں نے مزید کہا کہ ’کئی برس پہلے پانی کی تقسیم کا معاہدہ ہوا تھا، لیکن اگر دہائیوں تک دہشت گردی جاری رہے تو پھر اچھے پڑوسیوں جیسا تعلق نہیں رہتا اور جب اچھا پڑوسی پن نہیں ہوتا تو اس کے فوائد بھی نہیں ملتے۔‘
انڈیا کے وزیرِ خارجہ کا مزید کہنا تھا کہ ’آپ یہ نہیں کہہ سکتے کہ پانی کی بھی تقسیم ہو مگر دہشت گردی بھی جاری رکھیں، یہ دونوں باتیں یکجا نہیں ہو سکتیں۔‘
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
انڈین وزیرِ خارجہ کے پاکستان کے بارے میں بیانات پر میڈیا کے سوالات کے جواب میں پاکستانی وزارتِ خارجہ کے ترجمان طاہر اندرابی نے جے شنکر کے بیان کو مسترد کرتے ہوئے کہا کہ ’غیر ملکی حدود میں قتل، ثالثوں کے ذریعے تخریب کاری اور دہشت گرد نیٹ ورکس کو خفیہ تعاون کی بار بار وارداتیں تشویشناک ہیں۔ یہ تمام رجحانات ہندو توا کے انتہا پسندانہ نظریات اور پرتشدد حامیوں سے ہم آہنگ ہیں۔‘
انھوں نے کہا کہ ’انڈیا جموں و کشمیر پر اپنا غیر قانونی اور پرتشدد فوجی قبضہ جاری رکھے ہوئے ہے۔ پاکستان  اقوام متحدہ کی سلامتی کونسل کی قراردادوں کے مطابق کشمیری عوام کو ان کے جائز حق خود ارادیت کے حصول کی جدوجہد میں مکمل سیاسی، اخلاقی اور سفارتی حمایت فراہم کرنے کے لیے پرعزم ہے۔‘
وزارتِ خارجہ کے ترجمان نے کہا کہ ’سندھ طاس معاہدہ ایک بین الاقوامی معاہدہ ہے جو اعتماد اور بڑے وسائل کے سے طے پایا۔ اگر انڈیا اس معاہدے کی یکطرفہ خلاف ورزی کرتا ہے تو یہ نہ صرف علاقائی استحکام کو خطرے میں ڈالے گا بلکہ اس سے بین الاقوامی قوانین کے احترام کے دعوے پر بھی سوال اٹھیں گے۔‘
انھوں نے مزید کہا کہ پاکستان اپنے جائز حقوق کے تحفظ کے لیے تمام ضروری اقدامات کرے گا۔

### Article 23 ###
پاکستان کے وزیرِ خارجہ اسحاق ڈار کا کہنا ہے کہ متحدہ عرب امارات سٹیٹ بینک میں رکھوائے گئے تین ارب ڈالرز میں سے ایک ارب ڈالرز کے شیئرز خریدے گا، جس کے بعد یہ رقم پاکستان کے ذمے واجب الادا نہیں رہے گی۔
وزیر خارجہ اسحاق ڈار کے مطابق اس سرمایہ کاری منصوبے کے تحت متحدہ عرب امارات کو فوجی فاؤنڈیشن کی کمپنیوں کے ایک ارب ڈالرز مالیت کے شیئرز فروخت کیے جائیں گے۔
اُن کا کہنا تھا کہ اس منصوبے کی بدولت پھر تین ارب ڈالر میں سے ایک ارب ڈالر کی ادائیگی کی ذمے داری پاکستان سے ختم ہو جائے گی۔
واضح رہے کہ پاکستان میں فوجی فاؤنڈیشن ایک ٹرسٹ ہے جس کے تحت مختلف شعبوں میں کام کرنے والی کمپنیاں شامل ہیں۔ فوجی فاؤنڈیشن کی انتظامیہ فوج کے ریٹائرڈ افراد پر مشتمل ہے اور اس کا شمار ملک کے بڑے کاروباری گروپوں میں ہوتا ہے۔
پاکستان کے وزیرِ خارجہ کی جانب سے اس اعلان پر سوشل میڈیا پر بھی بحث ہو رہی ہے اور صارفین مختلف سوالات اُٹھا رہے ہیں۔
بعض صارفین کا یہ بھی اعتراض ہے کہ فوجی فاؤنڈیشن حکومتی ادارہ نہیں تو پھر وزیر خارجہ اس معاہدے کی بات کس حیثیت میں کر رہے ہیں۔
سوشل میڈیا پر آنے والے ردِعمل سے پہلے یہ جان لیتے ہیں کہ یہ معاہدہ کیا ہے اور اس سے پاکستان کو کتنا فائدہ ہو گا۔
معاشی ماہرین کا کہنا ہے کہ فوجی فاؤنڈیشن اگرچہ فوج کے ریٹائرڈ ملازمین کی فلاح و بہبود کے لیے قائم کیا جانے والا ادارہ ہے اور اس کی انتظامیہ بھی ریٹائرڈ ملازمین پر مشتمل ہے تاہم اس کے تحت کام کرنے والے ادارے کمرشل بنیادوں پر کام کرتے ہیں جو معیشت کے مختلف شعبوں میں کام کر رہے ہیں۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
اسحاق ڈار کے مطابق یہ معاہدہ متحدہ عرب امارات کے صدر کے حالیہ دورہ پاکستان کے دوران طے پایا۔ اس کے تحت متحدہ عرب امارات کے پاکستان میں رکھوائے گئے ایک ارب ڈالر کے ڈیپازٹ کو فوجی فاؤنڈیشن سے منسلک کمپنیوں کے شیئرز میں تبدیل کر دیا جائے گا۔ اس معاہدے کے بعد یہ رقم پاکستان کے قرضوں کی کتاب سے خارج ہو جائے گی۔
اس معاہدے کے بارے میں ماہر معیشت علی خضر نے بی بی سی کو بتایا کہ یہ دراصل ایک ’اکاؤنٹنگ ٹریٹمنٹ‘ ہو گی یعنی کھاتے میں ایک ارب ڈالرز امارات کو واپس کیے جائیں گے اور یہ رقم فوجی فاؤنڈیشن کی کمپنیوں کے حصص کی خریداری کی صورت میں سرمایہ کاری میں ظاہر ہو گی۔
علی خضر کا کہنا تھا کہ حکومت پاکستان فوجی فاؤنڈیشن کو ایک ارب ڈالر کے بدلے روپوں میں ادائیگی کرے گی اس طرح اس کے ذمے ایک ارب ڈالر کی ادائیگی کی ذمہ داری ختم ہو گی۔
اُنھوں نے کہا کہ اس بات کا زیادہ امکان ہے کہ ماڑی انرجیز اور فوجی فرٹیلائزر جیسی کمپنیوں کے حصص یو اے ای کو فروخت ہوں گے کیونکہ فوجی فاونڈیشن کے پورٹ فولیو میں یہ بڑی کمپنیاں ہیں۔
مالیاتی امور کے ماہر شہریار بٹ نے بی بی سی کو بتایا کہ فوجی فاؤنڈیشن کو ایک ارب ڈالر کے بدلے روپوں میں ادائیگی ہو گی کیونکہ ایک ارب ڈالر کی سرمایہ کاری ہو گی اور پاکستان کے ذمے ایک ارب ڈالر کی واپسی ختم ہو جائے گی۔
اس معاملے پر سوشل میڈیا صارفین کی جانب سے تبصرے بھی کیے جا رہے ہیں۔
خیبر پختونخوا کے مشیر خزانہ مزمل اسلم نےایکس پر لکھا کہ عرب امارات کو ایک ارب ڈالر کے ڈیپازٹ کے بدلے حکومت فوجی فاونڈیشن کے حصص دے گی۔ سوال یہ ہے کہ فوجی فاؤنڈیشن تو حکومت پاکستان کی ملکیت نہیں۔ تو اس کے بدلے حکومت فوجی فاؤنڈیشن کو کیا دے گی؟
صحافی فرحان ملک نے سوال اُٹھایا کہتو کیا نئی سرمایہ کاری کے بجائے امارات اب کیش ڈیپازٹ سے ایک ارب ڈالرز نکالے گا اور اسے فوجی گروپ میں سرمایہ کاری کے لیے استعمال کرے گا؟
کچھ صارفین اس معاملے کو سمجھنے کے لیے مزید سوالات بھی پوچھتے نظر آ رہے ہیں جن میں سے سرفہرست تو یہی ہے کہ حکومت کیسے اس کمپنی کو اپنی یعنی سرکاری کمپنی کے طور پر ترجیح دے رہی ہے۔
ماہر معیشت ڈاکٹر عابد قیوم سلہری نے اس کی وضاحت کرتے ہوئے بتایا کہ یہ نہیں کہا جا سکتا کہ حکومت پاکستان نے متحدہ عرب امارات کو پیشکش کی ہو کہ وہ فوجی فاؤنڈیشن میں ہی سرمایہ کاری کرے۔
’مثال کے طور پر اگر آپ نے کوئی پلاٹ یا گاڑی خریدنی ہے تو آپ کو مارکیٹ میں جو چیز زیادہ منافع بخش نظر آئے گی تو آپ وہاں پر سرمایہ کاری کر دیں گے۔‘
انھوں نے کہا کہ ’متحدہ عرب امارات فوجی فاؤنڈیشن میں اپنا ایک ارب ڈالر ایکویٹی کے طور پر ڈالنا چاہ رہا ہے اور ایسا نہیں کہ حکومت پاکستان نے انھیں ایسا کہا ہو کہ آپ یہاں ہی انویسٹ کریں۔‘
عابد قیوم سلہری کہتے ہیں کہ ’یقیناً حکومت نے انھیں تمام آپشنز بتائیں ہوں گے جیسے زراعت، مائننگ، توانائی کے شعبے سمیت وہ تمام سیکٹرز جن میں حکومت سرمایہ کاری کو فروغ دینے کی کوشش کر رہی ہے۔ تو ظاہر ہے کہ یو اے ای اگر فوجی فاؤنڈیشن میں دلچسپی رکھتا ہے تو انھوں نے وہاں سرمایہ کاری کر دی۔‘
فوجی فاؤنڈیشن پاکستان کے کاروباری گروپوں میں سب سے بڑا کاروباری گروپ ہے۔ اس سال اگست میں جاری کیے جانے والے اکنامک پالیسی اینڈ بزنس ڈویلپمنٹ (ای پی بی ڈی) نامی ایک تھنک ٹینک کے پہلے ویلتھ پرسیپشن انڈیکس 2025 کے مطابق فوجی فاؤنڈیشن 5.90 ارب ڈالر کے ساتھ ملک کا سب سے بڑا کاروباری گروپ ہے۔
فوجی فاؤنڈیشن کا کاروباری پورٹ فولیو کئی بڑی کمپنیوں پر مشتمل ہے جن میں تیل و گیس کی تلاش اور مائننگ کے شعبے میں ماڑی انرجیز، کھاد بنانے میں ملک کی سب سے بڑی کمپنی فوجی فرٹیلائزر، فوجی سیمنٹ اور عسکری بینک شامل ہیں۔
فاؤنڈیشن کے تحت 30 سے زائد صنعتی یونٹس کام کر رہے ہیں جبکہ یہ ادارہ خوراک، بجلی کی پیداوار، ایل پی جی کی مارکیٹنگ و تقسیم اور سکیورٹی سروسز کے شعبوں میں بھی فعال ہے۔
خیال رہے کہ گذشتہ دنوں عارف حبیب گروپ کنسورشیم نے پاکستان کی قومی ایئر لائن، پی آئی اے کی نجکاری کے لیے منعقد ہونے والی بولی میں 135 ارب کی پیشکش کر کے اسے خرید لیا تھا۔
فوجی فرٹیلائزر جو پی آئی اے کی بولی کے لیے اہل قرار دیے جانے والے چار گروپوں میں شامل تھا، اس نے بولی سے ایک دن پہلے اس میں حصہ نہ لینے کا فیصلہ کیا تھا تاہم عارف حبیب کنسورشیم کی جانب سے بولی جیتنے کے بعد فوجی فرٹیلائزر نے اس گروپ کا حصہ بننے کی خواہش کا اظہار کیا تھا۔
پاکستان کے زرِمبادلہ کے ذخائر سٹیٹ بینک آف پاکستان اور کمرشل بینکوں کے پاس موجود ڈالر پر مشتمل ہوتے ہیں۔
اس ہفتے کے اختتام پر سٹیٹ بینک کے پاس 15 ارب نوے کروڑ ڈالر کے زرِمبادلہ کے ذخائر موجود ہیں۔
ان میں 12 ارب ڈالر ان ڈیپازٹس پر مشتمل ہیں جو سعودی عرب، متحدہ عرب امارات اور چین کی جانب سے مرکزی بینک کے پاس رکھوائے گئے ہیں۔
ان میں پانچ ارب ڈالر سعودی عرب، چار ارب ڈالر چین اور تین ارب ڈالر متحدہ عرب امارات کی جانب سے رکھوائے گئے تھے۔
پاکستان کے بیرونی قرضوں اور اس پر سود کی ادائیگی کی وجہ سے ملک کو بیرونی خسارے کا سامنا رہتا ہے اور یہ ڈیپازٹس ملک میں ایکسچینج ریٹ کو مستحکم رکھنے میں مدد فراہم کرتے ہیں۔
علی خضر نے اس سلسلے میں بتایا کہ یہ ڈیپاٹس مفت میں نہیں رکھے جاتے بلکہ اس پر پاکستان ہر سال تین سے چار فیصد سود کی ادائیگی کرتا ہے۔
اُنھوں نے کہا کہ فوجی فاؤنڈیشن کی کمپنیوں کے  شیئرز کی فروخت سے پاکستان کو ایک ارب ڈالرز پر سود کی ادائیگی نہیں کرنا پڑے گی لیکن جب امارات فوجی فاونڈیشن کے حصص خریدے گا تو اس پر سالانہ منافع ڈالرز کی شکل میں دینا پڑے گا۔

### Article 24 ###
’شدید فائرنگ ہوئی، ایسے جیسے جنگ ہو۔ ہر طرف سے گولیاں آ رہی تھیں، ہم لوگ گھروں میں محصور ہو گئے ہیں۔ بچے اور خواتین خوفزدہ ہیں۔‘
شمالی وزیرستان کی تحصیل میر علی کے مقامی لوگوں نے بتایا ہے کہ آج فائرنگ کا سلسلہ کوئی چار گھنٹے تک جاری رہا اور اس کے بعد اب تک علاقے میں حالات کشیدہ ہیں۔
تحصیل ہیڈ کوارٹر ہسپتال میر علی کے میڈیکل سپرنٹنڈنٹ ڈاکٹر منیر اسلم نے بی بی سی کو بتایا کہ ہسپتال میں ایمرجنسی نافذ ہے اور آج 20 زخمیوں کو ان کے ہسپتال لایا گیا جن میں سے سات کی حالت تشویشناک تھی تو انھیں خلیفہ گلنواز ہسپتال بنوں منتقل کر دیا گیا۔
میر علی کے مقامی جرگے کے ترجمان مولانا بیت اللہ نے بی بی سی کو بتایا ہے کہ علاقے میں کشیدہ حالات اور  فائرنگ روکنے کے لیے آج عوام سفید جھنڈے لے کر نکلے اور ان کے پاس بھی ایک گولہ گرا، جس میں کچھ لوگ زخمی ہو گئے۔
واضح رہے کہ صوبہ خیبر پختونخوا کے ضلع شمالی وزیرستان کی تحصیل میر علی میں ایک ہفتے کے دوران یہ اس طرح کا دوسرا واقعہ ہے۔
ایک ہفتے قبل ہونے والے اس طرح کے واقعے میں عوامی نیشنل پارٹی کے رہنما ملک نثار علی کے اہلخانہ میں سے کچھ لوگ زخمی ہوئے تھے اور آج حالیہ کشیدگی میں بھی ان کا بھائی، بھتیجا اور چھوٹی بیٹی زخمی ہوئے ہیں۔
گذشتہ واقعے کے بعد ملک نثار علی نے بی بی سی سے بات کرتے ہوئے بتایا تھا کہ ’میر علی میں آئے روز دھماکے اور فائرنگ ہوتی رہتی ہے لیکن اس دھماکے اور اس کے بعد ہونے والے متعدد دھماکوں کی نوعیت کچھ عجیب تھی جس کے باعث ہماری تشویش میں اضافہ ہوا۔‘
میر علی سے تعلق رکھنے والے ایک سرکاری افسر کے مطابق تحصیل میں اِن دھماکوں اور فائرنگ کے واقعات کا آغاز بدھ کی صبح اُس وقت ہوا تھا جب شدت پسندوں کی جانب سے سکیورٹی فورسز کے ایک قافلے کو نشانہ بنانے کی کوشش کی گئی۔
انھوں نے کہا کہ ابتدائی تفصیلات کے مطابق یہ دھماکہ بظاہر بارودی سرنگ کی مدد سے کیا گیا تھا جس کے بعد سکیورٹی فورسز نے جوابی کارروائی کا آغاز ہوا اور شدت پسندوں اور سکیورٹی فورسز کے درمیان مقابلہ گھنٹوں تک جاری رہا۔
تحصیل ہیڈ کواٹر ہسپتال میر علی کے میڈیکل سپرنٹنڈنٹ ڈاکٹر منیر نے گذشت واقعے کے بعد بی بی سی اُردو کو بتایا تھا کہ اُن کے ہسپتال میں ایک دس سال کی بچی کو مردہ حالت میں لایا گیا جبکہ چھ زخمی لائے گئے تھے۔
ڈاکٹر منیر کے مطابق زخمیوں میں نعیم اللہ نامی بزرگ شہری بھی شامل تھے جنھیں گولہ گرنے کے باعث گہرے زخم آئے تھے۔ انھیں ابتدائی طبی امداد کے بعد بنوں ہسپتال ریفر کر دیا گیا تھا لیکن وہ جانبر نہ ہو سکے۔
انھوں نے بتایا کہ دیگر زخمیوں میں کچھ کو فریکچرز ہوئے تھے جبکہ چند کو ہلکے زخم آئے تھے۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
میر علی میں اتمانزئی قوم کے ترجمان مولانا بیت اللہ نے بی بی سی کو بتایا تھا کہ شمالی وزیرستان اور میر علی میں عام طور پر سکیورٹی فورسز کی موومنٹ سنیچر اور اتوار کے روز ہوتی ہے اور اس موومنٹ کے دوران پورے علاقے میں مکمل کرفیو ہوتا ہے، بدھ کے روز سکیورٹی فورسز کا قافلے کی موومنٹ معمول سے ہٹ کر تھی۔
انھوں نے کہا کہ کانوائے پر شدت پسندوں کے حملے کے بعد شدید فائرنگ شروع ہوئی، پہلے ہلکے ہتھیاروں سے اور پھر بھاری ہتھیاروں کا استعمال ہوا، اس دوران فضا میں ڈرون یا کواڈ کاپٹر بھی گردش کرتے رہے۔
انھوں نے کہا کہ ابتدائی حملے کے بعد جب شدید فائرنگ ہو رہی تھی تو لوگ مدد کے لیے پکار رہے تھے اور اس دوران میرانشاہ میں مساجد سے اعلانات بھی کیے گئے اور یہ اپیل کی گئی کہ اس وقت میر علی میں ’جنگ‘ جاری ہے اور سب لوگ اکٹھے ہوں تاکہ زخمیوں کو ہسپتالوں تک پہنچایا جا سکے اور جنگ بندی کے لیے کوششیں کی جا سکیں۔
تاحال پاکستانی فوج کے شعبہ تعلقات عامہ کی جانب سے اس معاملے پر کوئی پریس ریلیز جاری نہیں کی گئی جبکہ اس حملے کے  بارے میں بنوں ریجن کے پولیس افسر سجاد خان اور شمالی وزیرستان کے پولیس افسر سجاد حسین سے بارہا رابطے کی کوشش کی گئی لیکن اُن کی جانب سے کوئی جواب موصول نہیں ہوا۔
مقامی افراد کے مطابق ان جھڑپوں کا مرکز میرعلی میں خیسو خیل اور موسکی کے علاقوں میں تھا جبکہ آج (جمعرات) میر علی میں علاقہ عمائدین اور سیاسی رہنماؤں نے احتجاجی دھرنے کا انعقاد کیا اور اس موقع پر ہلاک ہونے والے شہری نعیم اللہ کی میت بھی وہاں رکھی گئی۔
تاہم بعد ازں اس احتجاجی دھرنے کا خاتمہ یہ کہتے ہوئے کر دیا گیا کہ جلد ہی امن پاسون منعقد کیا جائے گا۔
یاد رہے کہ کہ یہ اس طرح کا کوئی پہلا دھرنا یا جرگہ نہیں بلکہ تشدد کے ہر واقعے کے بعد اسی طرح قبائلی عمائدین اور سیاسی رہنما سر جوڑ کر بیٹھ جاتے ہیں اور انتظامیہ اور سکیورٹی حکام سے ملاقاتیں کرتے ہیں۔
قوم اتمانزئی کے جرگہ کے ترجمان مولانا بیت اللہ کا کہنا ہے کہ ’اب یہاں کے لوگ سرکار سے بھی خفا ہیں اور عسکریت پسندوں سے بھی ناراض ہیں کیونکہ اُن کی آپس کی جھڑپوں میں نقصان عام شہریوں کا ہو رہا ہے۔‘
شمالی وزیرستان میں عوامی نیشنل پارٹی کے رہنما نثار علی نے بی بی سی کو بتایا تھا کہ ابتدائی دھماکے کے بعد انھیں لگ بھگ ساڑھے چار گھنٹوں تک فائرنگ اور دھماکوں کی آوازیں آتی رہیں ہیں جن کی شدت کافی زیادہ تھی۔
انھوں نے دعویٰ کیا کہ صورتحال اتنی گھمبیر تھی کہ علاقہ مکین زخمیوں کو بروقت ہسپتال پہنچانے کے قابل نہیں تھے۔
’زخمی ہماری آنکھوں کے سامنے کراہ رہے تھے اور چونکہ ہسپتال جانے کا راستہ نہیں تھا اس لیے ہم اپنے طور پر انھیں طبی امداد دیتے رہے۔ لگ بھگ دو گھنٹوں کے بعد ہمیں موقع ملا اور ہم زخمیوں کو ہسپتال لے گئے۔ یہ جھڑپ کوئی ساڑھے چار گھنٹوں تک جاری رہی اور اس دوران علاقے میں شدید خوف تھا اور ایسا منظر تھا جیسے دو ممالک کے درمیان جنگ جاری ہو۔‘
نثار علی نے دعویٰ کیا کہ اس دوران جو بارودی مواد استعمال کیا جا رہا تھا اس کے باعث بہت زیادہ آگ بھڑک رہی تھی اور جب اس پر پانی ڈالا جاتا تو آگ بجھنے کا نام نہیں لے رہی تھی۔
انھوں نے دعویٰ کیا کہ ساڑھے گھنٹوں پر محیط اس کارروائی کے دوران زیادہ متاثرہ علاقوں میں کچھ مکانوں کی چھتیں گری ہیں، دیواروں کو نقصان پہنچا ہے جبکہ چند مویشی بھی ہلاک ہوئے ہیں۔
مقامی افراد نے بتایا کہ اس جھڑپ کے دوران زخمیوں کو جلد از جلد ہسپتال پہنچانے کے لیے سوشل میڈیا پر اور وٹس ایپ گروپس پر اپیلیں کی جا رہی تھیں۔ ہسپتال ذرائع کا کہنا ہے کہ ان کے پاس سکیورٹی فورسز اور شدت پسندوں کی جانب سے کوئی زخمی یا لاشیں نہیں لائی گئیں۔
میر علی میں حالیہ دنوں میں پیش آنے والا یہ واقعہ کوئی پہلی بار نہیں ہوا۔ گذشتہ ہفتے میر علی میں عیسوڑی کے مقام پر ایک دھماکہ ہوا تھا جس میں دو بچے ہلاک اور پانچ بچیوں سمیت 15 افراد زخمی ہوگئے تھے۔
مقامی پولیس اور انتظامیہ کے افسران نے بتایا تھا کہ میر علی کے قریب عیسوڑی دیہات میں اُس وقت دھماکہ ہوا جب بچے وہاں کھیل رہے تھے۔ میر علی سے ایک انتظامی افسر نے نام ظاہر نہ کرنے کی شرط پر بتایا کہ عیسوڑی کے مقام پر بچے کھیل رہے تھے جہاں انھیں بارودی مواد کا گولہ ملا ہے جس سے دھماکہ ہوا۔
میر علی کے تحصیل ہیڈ کوارٹر ہسپتال کے میڈیکل سپرنٹنڈنٹ ڈاکٹر منیر نے بتایا کہ گذشتہ ہفتے پیش آئے اس واقعے کے بعد اُن کے ہسپتال میں  ایک بچہ مردہ حالت میں لایا گیا جبکہ 16 زخمی تھے، جن میں پانچ بچیاں بھی شامل تھیں۔ انھوں نے کہا کہ زخمی ہونے والوں میں سے بیشتر کی عمریں آٹھ سال سے 12 سال کے درمیان تھیں۔
انھوں نے کہا کہ تین زخمیوں کی حالت تشویشناک تھی جنھیں خلیفہ گل نواز ٹیچنگ ہسپتال (بنوں) ریفر کر دیا گیا تھا۔
بنوں میں ہسپتال کے ترجمان محمد نعمان نے بتایا تھا کہ اُن کے ہسپتال میں کل آٹھ زخمی لائے گئے ہیں جن میں ایک بچہ شدید زخمی ہونے کی وجہ سے بعدازاں دم توڑ گیا تھا۔
اسی طرح 19 مئی 2025 کو میر علی میں ہی ایک مکان پر مبینہ کواڈ کاپٹر سے بارودی مواد پھینکا گیا تھا جس میں چار بچے ہلاک جبکہ ایک خاتون سمیت چار بچے زخمی ہو گئے تھے۔ یہ واقعہ ہرمز گاؤں میں پیش آیا تھا۔
اسی طرح 28 جون 2025 کو سکیورٹی فورسز کے قافلے پر مبینہ خودکش حملہ کیا گیا تھا اور اس کے بعد کی گئی جوابی کارروائی میں 14 شدت پسندوں کی ہلاکت کی اطلاع دی گئی تھی۔
اسی سال یکم ستمبر کو میر علی کے قریب ایک پولیس چوکی پر حملہ ہوا تھا جس میں ایک پولیس اہلکار ہلاک جبکہ ایک زخمی ہوئے تھا اور حکام کے مطابق اس کے بعد کی جوابی کارروائی میں تین شدت پسند ہلاک ہو گئے تھے۔
اس کے علاوہ چند روز پہلے خوشحالی گاؤں میں شدت پسندوں کی جانب سے ایک پرائمری سکول میں دھماکہ کیا گیا تھا جس میں کسی جانی نقصان کی اطلاع موصول نہیں ہوئی تھی۔

### Article 25 ###
مئی 2025 میں پاکستان اور انڈیا کے درمیان ہونے والی فضائی جھڑپوں کے بعد دونوں ممالک میں 'ہینڈ شیک' تنازع، خاص کر کھیل کے میدانوں میں، متعدد بار سر اٹھا چکا ہے تاہم اس معاملے میں ایک خوشگوار موڑ اُس وقت آیا جب دونوں ممالک کے سوشل میڈیا پر دو پاکستانی سیاسی رہنماؤں کی مصافحہ کرتے ہوئے تصویر وائرل ہوئی۔
یہ تصویر بنگلہ دیش کی سابق وزیراعظم خالدہ ضیا کی ڈھاکہ میں ہونے والی نماز جنازہ کے بعد منعقد ہونے والی ایک تقریب کے دوران بنائی گئی ہے۔ بدھ کی دوپہر خالدہ ضیا کی ڈھاکہ میں پارلیمان کی عمارت کے قریب ادا کر دی گئی ہے نماز جنازہ میں پاکستان اور انڈیا سمیت متعدد جنوبی ایشیائی ممالک کے سیاسی رہنماؤں نے شرکت کی ہے۔
اور اس موقع پر انڈیا کے وزیر خارجہ جے ایس شنکر اور پاکستان کی قومی اسمبلی کے سپیکر ایاز صادق مصافحہ کرتے اور رسمی بات چیت کرتے نظر آئے۔
پاکستان کے وزیر خارجہ اور نائب وزیر اعظم اسحاق ڈار نے منگل (30 دسمبر) کو آگاہ کیا تھا کہ پاکستان کی جانب سے سپیکر قومی اسمبلی سردار ایاز صادق بیگم خالدہ ضیا کے جنازے میں پاکستان کی نمائندگی کریں گے۔
ایاز صادق اور جے شنکر کے درمیان ہوئے مصافحے کو بہت سے سوشل میڈیا صارفین نے خوشگوار قرار دیا اور اس کا خیر مقدم کیا ہے۔
سپیکر قومی اسمبلی سردار ایاز صادق نے بعد میں پاکستانی کے نجی ٹی وی چینل جیو نیوز کے میزبان شاہزیب خانزادہ سے گفتگو کرتے ہوئے بتایا کہ بنگلہ دیش کی پارلیمنٹ میں ویٹنگ روم بنایا گیا تھا جہاں تمام مہمانوں کو اکھٹا کرنے کے بعد انھیں بیگم خالدہ ضیا کے جنازے پر لے کر جانا تھا۔
ایاز صادق نے کہا کہ ’تمام وفود اسی جگہ آ رہے تھے اور جب انڈیا کے وزیر خارجہ جے شنکر پہنچے تو وہ مالدیپ اور بھوٹان کے وفود کے اراکین کے پاس گئے جبکہ میں آخر میں بیٹھا ہوا ہائی کمشنر سے بات کر رہا تھا۔‘
ایاز صادق کا کہنا تھا کہ ’ہمیں اندازہ ہو گیا تھا کہ وہ آ گئے ہیں، کافی عجیب صورت حال تھی، مجھے حکومت کی جانب سے کوئی ہدایات نہیں تھیں، نہ ہم امید کر رہے تھے۔‘
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
’ایسے میں وہ میرے ساتھ آ کر کھڑے ہو گئے اور انھوں نے ہیلو کیا۔ میں پھر کھڑا ہو گیا۔ انھوں نے اپنا تعارف کروایا۔ میں نے کہا ہاؤ آر یو؟‘
ایاز صادق کا کہنا تھا کہ اس کے بعد ’جب میں اپنا تعارف کروانے لگا تو انھوں نے کہا کہ میں جانتا ہوں۔ آپ کو تعارف کروانے کی ضرورت نہیں ہے۔‘
’یہ کہہ کر انھوں نے ہائی کمشنر اور سفارت خانے کے باقی عملے سے ہاتھ ملایا اور پھر ایک صوفہ پر بیٹھ گئے۔‘
ایک سوال کے جواب میں ایاز صادق نے کہا کہ حال ہی میں میچ میں ہاتھ نہ ملانے کے واقعے کی وجہ سے ’میں نے ہائی کمشنر سے کہا تھا کہ ہماری پوزیشن بہت آک ورڈ ہو گی، ہم آپس میں بات کرتے ہیں تاکہ ہمیں انٹرایکٹ نہ کرنا پڑے کیوں کہ ذہن میں وہ کرکٹ والی بات تو تھی۔ انھوں نے کہا ٹھیک ہے۔‘
’پھر جب انھوں نے ہیلو کہا تو میں نے مڑ کر دیکھا۔ وہ خود آ کر کھڑے ہوئے۔ وہاں بہت سے لوگ تھے جو سب ہماری طرف دیکھ رہے تھے، بھوٹان، مالدیپ، نیپال، بنگلہ دیش کے لوگ تھے۔‘
’کیمرے ان کے ساتھ تھے۔ ان کو یہ پتہ تھا کہ کمرے میں پندرہ سے زیادہ لوگ ہیں۔ ہم نے جو تربیت سیکھی ہے کہ کوئی خود آئے تو ہم جواب میں کیسے برتاؤ کرتے ہیں۔‘
بنگلہ دیش کے بارے میں بات کرتے ہوئے ایاز صادق نے کہا کہ جب وہ جنازے پر جا رہے تھے تو ’میں نے شیشہ نیچے کیا تو لوگوں کو شاید یہ تو نہیں پتہ تھا کہ میں کون ہوں، لیکن یہ جانتے تھے کہ میں پاکستان سے ہوں۔‘
’پاکستان زندہ باد اور آئی لو یو پاکستان میں نے بار بار سنا۔ بہت گرمجوشی سے لوگوں نے ویلکم کہا۔‘
پاکستان کے قومی اسمبلی سیکرٹریٹ سے جاری ہونے والے ایک اعلامیے میں بتایا گیا ہے کہ جنازے سے قبل سپیکر ایاز صادق تعزیتی کتاب میں تاثرات قلمبند کرنے کے لیے بنگلہ دیش کی پارلیمان گئے جہاں بیرونی ممالک سے آئے ہوئے وزرائے خارجہ اور دیگر اعلیٰ وفود کے نمائندے بھی موجود تھے۔
اعلامیے کے مطابق اس موقع پر ’انڈین وزیر خارجہ ڈاکٹر ایس جے شنکر خود چل کر سپیکر قومی اسمبلی (ایاز صادق) کے پاس گئے اور مصافحے کے دوران اپنا تعارف کروایا۔‘
اعلامیے میں مزید کہا گیا کہ اس موقع پر ایس جے شنکر نے ایاز صادق سے کہا کہ ’وہ (شنکر) اُن (ایاز) کی شخصیت سے واقف ہیں۔‘
انڈیا نے سرکاری سطح پر اس ملاقات سے متعلق کوئی تفصیل تاحال جاری نہیں کی ہے۔
اعلامیے کے مطابق یہ رابطہ پاکستان اور انڈیا میں مئی 2025 کی جنگ کے بعد انڈین سائیڈ سے پہلا نمایاں اعلیٰ سطحی رابطہ تھا۔ ’واضح رہے کہ پاکستان نے ہمیشہ مکالمے، تحمل اور باہمی تعاون پر مبنی اقدامات پر زور دیا، جن میں امن مذاکرات اور مبینہ فالس فلیگ پہلگام واقعے کی مشترکہ تحقیقات کی پیشکشیں شامل ہیں، تاکہ بلا اشتعال جارحیت اور کشیدگی سے بچا جا سکے۔‘
اپنے دورہ بنگلہ دیش کے دوران ایاز صادق نے خالدہ ضیا کی رہائش گاہ کا دورہ بھی کیا اور اُن کے بیٹے (طارق رحمان) اور بیٹی سے تعزیت کا اظہار کیا۔
اعلامیے کے مطابق سپیکر قومی اسمبلی نے خالدہ ضیا کے انتقال پر گہرے افسوس کا اظہار کرتے ہوئے وزیر اعظم پاکستان، پارلیمنٹ، حکومت اور پاکستانی عوام کی جانب سے تعزیت کی اور کہا کہ خالدہ ضیا کی بنگلہ دیش کے عوام کی ترقی، خوشحالی اور فلاح کے لیے خدمات کو ہمیشہ یاد رکھا جائے گا۔
اس دورے کے دوران ایاز صادق نے بنگلہ دیش کے نیشنل سیکیورٹی ایڈوائزر خلیل الرحمان اور لا اینڈ جسٹس کے ایڈوائزر آصف نذرول سے بھی ملاقات کی اور 'دوطرفہ تعلقات اور باہمی مفادات کے امور پر تبادلہ خیال کیا۔'
انڈین وزیر خارجہ ایس جے شنکر نے اپنے ’ایکس‘ اکاؤنٹ پر بتایا کہ بیگم خالدہ ضیا کی آخری رسومات کے موقع پر وہ اُن کے بیٹے طارق الرحمان سے ملے، تعزیت کا اظہار کیا اور انھیں وزیر اعظم نریندر مودی کی جانب سے تحریر کیا گیا تعزیتی خط دیا۔
بنگلہ دیش میں عبوری حکومت کے سربراہ محمد یونس نے اپنے ’ایکس‘ اکاؤنٹ سے سردار ایاز صادق اور ایس جے شنکر کے مصافحے کرنے کے موقع کی تصاویر بھی شیئر کیں اور لکھا کہ دونوں رہنماؤں نے اس موقع پر ’خیرسگالی کے کلمات کا تبادلہ‘ کیا۔
شہباز علی نامی صارف نے اس مصافحے کا خیرمقدم کرتے ہوئے لکھا کہ ’اب اس بات کا کوئی جواز نہیں رہ جاتا کہ پاکستان اور انڈیا کے میچوں میں ہینڈ شیک نہ کیا جائے۔‘
پاکستانی صحافی کامران یوسف نے تبصرہ کیا کہ ’انڈین وزیرِ خارجہ اور پاکستان کے سپیکر قومی اسمبلی ڈھاکہ میں۔ یہ خوشگوار تبدیلی ہے۔ اختلافات کتنے ہی سنگین کیوں نہ ہوں، معمولی آداب ترک نہیں کرنے چاہییں۔ امید ہے کہ اب انڈین کرکٹ ٹیم کو پاکستانی کھلاڑیوں سے مصافحہ کرنے میں کوئی مسئلہ نہیں ہو گا۔‘
چند صارفین نے اس موقع پر بھی طنز کا سہارا لیا۔ ایک صارف نے لکھا کہ ’کیا آپریشن سندور اب بھی جاری ہے۔۔۔‘ ان کا اشارہ شاید انڈین حکام کے ان بیانات کی جانب تھا جن میں یہ دعویٰ کیا جاتا رہا ہے آپریشن سندور ختم نہیں ہوا اور ابھی بھی جاری ہے۔
انڈین صحافی امت بروا نے لکھا کہ ’انڈیا اور پاکستان کا مصافحہ اور وہ بھی ڈھاکہ میں۔۔۔‘
بنگلہ دیش کی عبوری حکومت کے سربراہ محمد یونس کی جانب سے اس مصافحے کی تصویر شیئر کیے جانے پر بھی کئی صارفین نے تبصرے کیے۔ سمت دتا نے ’ایکس‘ پر لکھا کہ ’محمد یونس اتنے پریشان کیوں ہیں؟ پہلے مجھے اس کا جواب دیں۔ کیا آپ (محمد یونس) کا اکاؤنٹ دنیا کے رہنماؤں کی تصاویر کی تشہیر کے لیے ہے؟ یا پھر وہی عام نند جیسا رویہ اختیار کر رہے ہیں؟‘
مصافحے کی تصویر پر تبصرہ کرتے ہوئے بنگلہ دیشی صارف نظام الحسن نے لکھا کہ ’خالدہ ضیا کے جنازے نے انڈیا کو بنگلہ دیش میں خیرسگالی کا پیغام دینے کا بہترین موقع فراہم کیا۔ یہاں تک کہ سیینئر پاکستانی شخصیات کی موجودگی بھی انڈین وزیرِ خارجہ کو ڈھاکا آنے سے باز نہ رکھ سکی۔‘

### Article 26 ###
’مجھ سے اس طرح بات کرنے کی جرات کیسے کی۔۔۔ آپ غصہ اس لیے کر رہے ہیں کیونکہ آپ قصوروار ہیں۔‘
یہ منظر تھا سینیٹ کی قائمہ کمیٹی برائے مواصلات کے اجلاس کا، جس میں وفاقی وزیر مواصلات علیم خان اور پاکستان پیپلز پارٹی کی رہنما پلوشہ خان کے درمیان شدید تلخ کلامی ہوئی۔
جمعے کو سینیٹر پرویز رشید کی سربراہی میں قائمہ کمیٹی برائے مواصلات کا اجلاس ہوا، جس میں وفاقی وزیر مواصلات علیم خان سے کمیٹی ارکان نے مختلف سوالات پوچھے لیکن سینیٹر پلوشہ خان کی جانب سے پوچھے گئے سوال پر علیم خان اور اُن کے درمیان تلخ جملوں کا تبادلہ ہوا۔
اجلاس کی وائرل ویڈیو میں دیکھا جا سکتا ہے کہ کمیٹی کے ارکان، دونوں کے درمیان بیچ بچاؤ کروانے کی کوشش کرتے ہیں لیکن بظاہر اس میں ناکام رہتے ہیں۔
اجلاس کے دوران پلوشہ خان سے تلخ کلامی کے دوران علیم خان نے کہا کہ ’مجھ پر ہاؤسنگ سوسائٹی کو فائدہ پہنچانے کا الزام لگایا گیا، میں اس سوال کو اپنی تذلیل سمجھتا ہوں۔‘
علیم خان کا کہنا تھا کہ ’میں اس لیول پر نہیں آنا چاہتا، جس پر آپ آ گئی ہیں۔ میں نے تو جواب دے دیا، آپ جواب نہیں دے پائیں گی۔‘
غصے میں بھرے علیم خان نے یہاں تک کہہ دیا کہ ’اس کمیٹی میں سارے بے ایمان بیٹھے ہوئے ہیں۔‘
اس دوران پلوشہ خان نے علیم خان کو مخاطب کرتے ہوئے کہا کہ آپ اس سوال پر غصہ اس لیے کر رہے ہیں، کیونکہ آپ قصوروار ہیں۔‘
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
اجلاس کے بعد میڈیا سے گفتگو کرتے ہوئے سینیٹر پلوشہ خان کا کہنا تھا کہ میں نے اُن سے یہ سوال نہیں کیا تھا کہ سیلاب کے دوران اُن کی سوسائٹی کیسے ڈوبی اور کیسے لوگ کو لاوارث چھوڑ دیا گیا تھا، میرا سوال کچھ اور تھا۔
پلوشہ خان نے کہا کہ حکومت، خود کو اب جواب دہ ہی نہیں سمجھتی، کیا اب یہ ڈنڈے سے لوگوں کو خاموش کروائیں گے۔
اُن کا کہنا تھا کہ ’کمیٹی کے ارکان کو بے ایمان کہا گیا حالانکہ ان کی اپنی وزارت کے کرتوت آئی ایم ایف کی رپورٹ میں ہیں۔‘
واضح رہے کہ اگست میں پاکستان میں آنے والے سیلاب کی وجہ سے لاہور میں واقع علیم خان کی سوسائٹی پارک ویو کا کچھ حصہ بھی دریائے راوی میں آنے والے سیلاب کی زد میں آ گیا تھا۔
اس وقت متاثرین کی جانب سے یہ الزامات لگائے گئے تھے کہ یہ سوسائٹی، دریا کی زمین پر بنائی گئی، جس کی وجہ سے لوگوں کے گھر ڈوبے لیکن علیم خان کا کہنا تھا کہ اُنھوں نے سرکاری محکموں کی اجازت سے یہ زمین خریدی۔
بی بی سی نے اس معاملے پر جب علیم خان کا موقف جاننے کے لیے ان کے پرسنل سیکرٹری گوہر عزیز سے رابطہ کیا تو انھوں نے اس پر مزید تبصرہ کرنے سے انکار کرتے ہوئے کہا کہ علیم خان کا مؤقف وہی ہے، جو وہ قائمہ کمیٹی کے اجلاس میں بیان کر چکے ہیں۔
بی بی سی نے اس معاملے پر موقف جاننے کے لیے کمیٹی کے چیئرمین پرویز رشید کو بھی پیغامات بھیجے لیکن اُن کی جانب سے تاحال کوئی ردِعمل سامنے نہیں آیا۔
اس اجلاس پر سینیٹ آف پاکستان کی جانب سے جاری کیے گئے اعلامیے میں کہا گیا ہے کہ وفاقی وزیر علیم خان نے کمیٹی کو رنگ روڈ اور پارک ویو کے مسائل پر بھی بریفنگ دیتے ہوئے واضح کیا کہ یہ معاملہ پہلے سینیٹ میں زیرِ بحث آیا تھا اور پارک ویو کی سہولت کے لیے اقدامات کیے گئے تھے۔
اعلامیے کے مطابق چیئرمین کمیٹی نے بریفنگ پر اطمینان کا اظہار کیا اور کہا کہ ان کے تحفظات کو مناسب طریقے سے دور کیا گیا۔
اعلامیے کے مطابق  وفاقی وزیر علیم خان اور سینیٹر پلوشہ خان کے درمیان تلخ الفاظ کا تبادلہ ہوا۔ چیئرمین کے کہنے پر عبد العلیم خان نے پلوشہ خان سے معذرت کر لی جس کے بعد باقی ایجنڈے کو آئندہ اجلاس تک موخر کر دیا گیا۔
اجلاس کی کوریج کرنے والے ایک صحافی نے نام ظاہر نہ کرنے کی شرط پر بی بی سی کو بتایا کہ پلوشہ خان نے علیم خان کی اسلام آباد میں واقع سوسائٹی سے متعلق سوال کیا تھا، جس پر دونوں کے درمیان تلخ کلامی ہوئی۔
صحافی کا کہنا تھا کہ کمیٹی کے ارکان کو یہ بھی گلہ تھا کہ ماضی میں مختلف اجلاسوں میں بلانے پر علیم خان اجلاس میں نہیں آتے تھے لیکن جمعے کو جب وہ آئے تو اُن کی پلوشہ خان کے ساتھ جھڑپ ہو گئی۔
اُن کا کہنا تھا کہ سکریٹری ہاوسنگ نے دونوں کے درمیان بیچ بچاؤ کرانے کی کوشش کی لیکن اس دوران پلوشہ خان، اجلاس سے واک آؤٹ کر گئیں۔
وفاقی وزیر اور پاکستان پیپلزپارٹی کی سینیٹر کے درمیان سینیٹ میں ہونے والی تلخ کلامی پر سوشل میڈیا پر بھی بات کر رہے ہیں۔
بعض صارفین ایک خاتون سے ایسی تلخ زبان میں بات کرنے پر علیم خان کو تنقید کا نشانہ بھی بنا رہے ہیں۔
ایکس پر صارف حمزہ اظہر لکھتے ہیں کہکسی شریف آدمی کو کسی خاتون سے اس طرح بات نہیں کرنی چاہیے۔ پلوشہ خان، سینیٹر ہیں اور ایک سیاسی پارٹی کے سربراہ اور میڈیا چینل کے مالک کو یہ رویہ زیب نہیں دیتا۔
اس پر عدنان علی نامی صارف کا کہنا تھاکہ یہ بھی تو نہیں ہونا چاہیے کہ ایک خاتون مسلسل بول رہی ہوں اور دوسرا شخص جواب بھی نہ دے۔
زبیر احمد نامی صارف کا کہنا تھا کہ یہ آپ کے وفاقی وزیرہیں، سوال پوچھنے پر اتنا بھڑک رہے ہیں۔
عمید علی نامی صارف لکھتے ہیں کہ دو ارکانپارلیمنٹ کے درمیان گرما گرمی نے پارلیمنٹ میں اپنائے جانے والے طرز عمل پر سنگین سوالات کھڑے کر دیے ہیں۔
عائشہ وحید لکھتی ہیں کہ مجھے خوشی ہے کہ پلوشہ خان، ڈٹی رہیں اور وزیر کے رویے پر سوال اُٹھاتی رہیں۔
علیم خان کا شمار ماضی میں پاکستان تحریک انصاف کے بانی چیئرمین عمران خان کے قریبی ساتھیوں میں ہوتا رہا ہے لیکن اُنھوں نے عمران خان سے راہیں جدا کر کے سیاسی جماعت استحکام پاکستان پارٹی میں شمولیت اختیار کر لی تھی۔
علیم خان اب استحکام پاکستان پارٹی کے صدر ہیں۔ اُن کی لاہور اور اسلام آباد میں رہائشی سوسائٹیاں بھی ہیں جبکہ وہ نیوز چینل سما نیوز کے بھی مالک ہیں۔

### Article 27 ###
غلط الزام، گرفتاری، اور قید میں کٹے کئی سال۔ ہم نے ایسے تین افراد سے بات کی ہے، جنھیں جھوٹا الزام لگنے پر کئی سال جیل میں گزارنے پڑے ہیں۔ ان کے ذہن میں گرفتاری کے بعد کیا چل رہا تھا اور جیل کی تنہائی کے بعد بے گناہ ثابت ہو جانے کے باوجود بھی انھیں کن مسائل کا سامنا ہے، جانیے اس ویڈیو میں۔
ویڈیو: کرن فاطمہ
فلمنگ اور ایڈیٹنگ: فرقان الٰہی، نعمان مسرور، نیر عباس

### Article 28 ###
یہ کہانی ایک ایسے پاکستانی شہری کی ہے جو توہین مذہب کے الزام سے بری ہونے کے بعد بھی اس ڈر میں مبتلا ہے کہ اسے ’کسی بھی وقت مار دیا جائے گا۔‘
پاکستان میں توہین مذہب اور توہین رسالت کے قوانین میں مجرم کو موت کی سزا دی جا سکتی ہے اور ارشد محمود، جن کے تحفظ کے لیے شناخت تبدیل کی گئی ہے کے ساتھ بھی ایسا ہی ہوا۔
ان کے خلاف توہین مذہب کا مقدمہ وفاقی تحقیقاتی ادارے کے سائبر کرائم ونگ نے درج کیا تھا اور پھر اس مقدمے میں ضلعی عدالت نے انھیں سزائے موت سنائی۔
اس فیصلے کے خلاف ارشد محمود نے اعلی عدلیہ میں اپیل دائر کی جس کی سماعت کے بعد انھیں اس الزام سے بری کرتے ہوئے رہا کرنے کا حکم دیا گیا تھا۔
ہائیکورٹ کے اس فیصلے میں گواہان کے بیانات میں موجود تضاد کے ساتھ ساتھ اس بات کا بھی ذکر تھا کہ نچلی عدالت نے ’جوڈیشل مائنڈ استعمال نہیں کیا‘ اور یہ کہ استغاثہ کے گواہان میں ایک بھی گواہ ایسا نہیں تھا جس کے بارے میں یہ رائے قائم کی جائے کہ اس نے ’آزادانہ طور پر گواہی دی ہو گی۔‘
ارشد کی جان توہین مذہب کے اس مقدمے سے تو چھوٹ گئی ہے لیکن ان کا کہنا ہے کہ ان کے سر پر جان کو لاحق خطرے کی تلوار بدستور لٹک رہی ہے۔
رہائی کے بعد بی بی سی سے بات کرتے ہوئے ان کا کہنا تھا کہ ’میری زندگی کو زیادہ خطرات لاحق ہوگئے ہیں اور اب تو ڈر کے مارے مسجد میں اس لیے نماز بھی پڑھنے نہیں جاتا کہ مجھے کوئی مار ہی نہ دے۔‘
واضح رہے کہ گذشتہ کچھ عرصے کے دوران لاہور ہائی کورٹ سمیت ملک کی اعلی عدالتوں نے توہین مذہب کے مقدمے میں دو درجن سے زیادہ افراد کو ان مقدمات سے بری کیا ہے اور دلچسپ امر یہ ہے کہ یہ سارے مقدمات نیشنل سائبر کرائم ایجنسی این سی سی آئی اے نے درج کیے تھے۔
اسلام آباد ہائی کورٹ کے دو رکنی بینچ نے گذشتہ برس توہین مذہب کے مقدمات کے حوالے سے کمیشن کی تشکیل سے متعلق اسلام آباد ہائی کورٹ کے سنگل بینچ کا فیصلہ معطل کیا ہے۔ اس کے بعد سے لے کر اب تک 12 افراد کی ضمانتیں ہوئی ہیں یا انھیں ہائی کورٹس سے بری کیا گیا ہے جبکہ 50 کے قریب ملزمان کی ضمانتوں کی درخواستیں ٹرائل کورٹ سے مسترد ہو گئی ہیں۔
اس ضمن میں 200 سے زیادہ ملزمان کے خلاف درج ہونے والے مقدمات ٹرائل کورٹس میں مختلف مراحل میں ہیں۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
ارشد محمود نے ایک نامعلوم مقام سے بی بی سی سے گفتگو کی اور اس وقت کو یاد کیا کہ جب لاہور ہائی کورٹ نے انھیں رہا کرنے کا حکم دیا تھا۔
وہ کہتے ہیں کہ جب سکیورٹی پر تعینات جیل اہلکار نے آ کر انھیں بتایا کہ اپیل منظور کر لی گئی ہے اور وہ جلد ہی بری ہو جائیں گے تو انھوں نے اس کو ’مذاق سمجھا کہ یہ کیسے ہوسکتا ہے۔‘ کیونکہ اس مقدمے کی سماعت کے دوران پراسیکیوشن کی سائیڈ پر ’اتنے زیادہ وکلا ہوتے تھے‘ جبکہ ان کی جانب سے ایک وکیل ہی ہوتا تھا۔
وہ کہتے ہیں کہ ’پھر ذہن میں خیال آیا کہ اچھے کی امید رکھنی چاہیے۔‘
انھوں نے کہا کہ جس وقت ان کی رہائی کا عمل شروع ہوا تو انھیں اس وقت جیل سے باہر نکالا گیا جب جیل میں حوالاتیوں کی ملاقات کا وقت ختم ہو گیا تھا اور جیل کے باہر لوگوں کی تعداد نہ ہونے کے برابر تھی۔
انھوں نے کہا کہ رہائی کے بعد نہ تو وہ وہاں گئے جہاں وہ گرفتاری سے پہلے رہتے تھے اور نہ ہی اپنے آبائی شہر کا رخ کیا۔
ارشد محمود کا کہنا تھا کہ رہائی کے بعد پہلے تو کچھ ہفتے انھوں نے اپنے قریبی رشتہ داروں کے ہاں قیام کیا اور پھر اب وہ اپنے خاندان کے کچھ افراد کے ساتھ ایک ایسے علاقے میں مکان کرائے پر لے کر رہ رہے ہیں جہاں پر لوگ انھیں نہیں جانتے۔
انھوں نے کہا کہ اگرچہ وہ جس علاقے میں اب رہ رہے ہیں، وہاں پر لوگوں کو اس مقدمے کے بارے میں معلوم نہیں لیکن اس کے باوجود ’عجیب سا خوف ہے‘۔ ان کی مالی حالت بھی اتنی اچھی نہیں اور وہ گھر سے کم ہی باہر نکلتے ہیں۔
ارشد محمود کا کہنا تھا کہ وہ رکشہ چلا کر اپنی روزی کما سکتے ہیں اور اس کے ساتھ ساتھ وہ حافظ قرآن ہیں اور بچوں کو قران کی تعلیم دے کر اپنا گزارا کر سکتے ہیں لیکن وہ ابھی گھر سے باہر اس لیے نہیں نکلتے کہ ’کوئی پہچان نہ لے۔‘
ارشد محمود کا کہنا تھا کہ اب تو وہ مسجد میں جا کر جماعت کے ساتھ نماز بھی پڑھتا اور رہائی کے بعد بھی ایسا محسوس ہوتا ہے کہ مجھے کسی وقت بھی مار دیا جائے گا۔
انھوں نے کہا کہ جب ٹرائل کورٹ میں پیش کیا جاتا تھا تو وکلا اتنی زیادہ تعداد میں کمرہ عدالت میں موجود ہوتے تھے کہ انھیں خوف محسوس ہونے لگتا تھا کہ جیسے ابھی کوئی شخص ان کی طرف بڑھے گا اور انھیں گولی مار دے گا۔
انھوں نے کہا کہ اس واقعے کے بعد انھوں نے سمارٹ فون استعمال کرنا بھی چھوڑ دیا ہے۔ اب ان کے زیرِ استعمال ایک بٹنوں والا معمولی فون ہے۔
جب ان سے پوچھا گیا کہ جیل میں ان کا وقت کیسے گزرا؟ تو ارشد محمود کا کہنا تھا کہ جب انھیں توہین مذہب کے مقدمے میں گرفتار کیا گیا تو انھیں معلوم ہی نہیں تھا کہ ایف آئی اے والے انھیں کیوں گرفتار کرکے لے کر جا رہے ہیں؟
ارشد محمود نے کہا کہ 24 گھنٹے گزرنے کے بعد انھیں بتایا گیا کہ انھیں توہین مذہب کے مقدمے میں گرفتار کیا گیا ہے۔
انھوں نے کہا کہ ان کے گھر والوں کو بھی گرفتاری کے تین روز کے بعد اس بارے میں معلوم ہوا۔
ارشد محمود کا کہنا تھا کہ جب جسمانی ریمانڈ ختم ہونے کے بعد انھیں اڈیالہ جیل بھیجا گیا اور ٹرائل کورٹ میں یہ مقدمہ چل رہا تھا تو انھیں اور اسی نوعیت کے ایک اور  مقدمے میں گرفتار ہونے والے ملزم کو متعلقہ عدالت میں پیشی کے لیے راولپنڈی کچہری لایا جاتا تھا۔
تو ان دونوں کو بخشی خانہ (جہاں ملزمان کو عارضی طور پر رکھا جاتا ہے) دیگر ملزمان کے ساتھ نہیں رکھا جاتا تھا بلکہ انھیں ایک الگ سے کمرے میں بیٹھایا جاتا تھا جو کہ سکیورٹی پر موجود پولیس اہلکاروں کے لیے بنایا گیا ہے۔
انھوں نے کہا کہ ان کی سکیورٹی کے لیے الگ سے پولیس اہلکار تعینات ہوتے تھے۔
ارشد محمود کا کہنا ہے کہ بنیادی طور پر ان کا تعلق پشاور سے ہے جبکہ وہ روزگار کے سلسلے میں راولپنڈی میں قیام پذیر تھے۔
انھوں نے کہا کہ اڈیالہ جیل کے اندر بھی ان افراد کے لیے الگ سے سیل بنایا گیا جن کے خلاف توہین مذہب کے مقدمات درج ہیں جبکہ اس مقدمے میں اگر کسی کو سزائے موت بھی سنائی جاتی ہے تو ان کے ڈیتھ سیل بھی قتل یا سنگین جرائم میں موت کی سزا پانے والے مجرمان سے الگ ہیں۔
ارشد محمود کا کہنا تھا کہ جیل میں حراست کے دوران اڈیالہ جیل کے حکام نے انھیں بتایا تھا کہ ان کے سیل کے باہر جن پولیس اہلکاروں کو تعینات کیا گیا ہے ان کی تعیناتی سے پہلے ان کے مذہبی رجحان کو چیک کیا گیا اور اس کے بعد ان کی تعیناتی عمل میں لائی گئی تھی۔
وہ کہتے ہیں کہ ’ایک مرتبہ جس پر توہین مذہب کا الزام لگ جائے تو وہ لوگوں کی نظر میں پوری عمر مجرم ہی گردانا جاتا ہے۔‘
توہین مذہب کے مقدمات کی پیروی کرنے والے وکیل سیف الملوک کا کہنا ہے کہ توہین مذہب کے مقدمات سے رہائی کے باوجود بھی لوگ عدم تحفظ کا شکار ہیں۔
بی بی سی سے بات کرتے ہوئے انھوں نے کہا کہ بنیادی طور پر ’معاشرہ ہی اس شخص کو معاف کرنے کو تیار نہیں ہے جس پر توہین مذہب کا الزام لگا ہو، چاہے عدالت نے انھیں بے گناہ ہی کیوں نہ قرار دیا ہو۔‘
انھوں نے کہا کہ ایسے افراد اپنی جان بچانے کے لیے کچھ عرصے کے بعد نقل مکانی کرنے پر مجبور ہو جاتے ہیں کیونکہ انھیں ہر وقت یہ خطرہ محسوس ہوتا ہے کہ انھیں مار دیا جائے گا۔
سیف الملوک ایڈووکیٹ کا کہنا تھا کہ توہین مذہب کے ملزم تو ایک طرف، لوگ ’ان وکلا سے بھی شدید نفرت کرتے ہیں جو توہین مذہب کے مقدمات میں ملزمان کی طرف سے پیش ہوتے ہیں۔‘
انھوں نے اپنی مثال دیتے ہوئے کہا کہ انھیں ذاتی حیثیت میں متعدد بار عام لوگوں کے علاوہ کچھ وکلا کی جانب سے بھی تعصبانہ رویے کا سامنا کرنا پڑا۔
انھوں نے کہا کہ جب اسلام آباد ہائی کورٹ کے جج جسٹس سردار اسحاق خان نے توہین مذہب کے مقدمات سے متعلق کمیشن تشکیل دینے کے حوالے سے درخواستوں کی لائیو سماعت کی تھی تو اس کے بعد عوام کو اس ’گینگ کے بارے میں آگہی حاصل ہوئی تھی جو مختلف لوگوں کو توہین مذہب کے کیسز میں پھنساتا ہے۔‘
سیف الملوک کا کہنا تھا کہ توہین مذہب کے مقدمات کی چھان بین کے لیے کمیشن کی تشکیل سے متعلق اسلام آباد ہائی کورٹ کے دو رکنی بینچ نے جسٹس سردار اسحاق کے فیصلے کو معطل تو کر دیا تھا۔ لیکن پانچ ماہ سے زیادہ عرصہ گزرنے کے باوجود ابھی تک اس دو رکنی بینچ کا تحریری حکمنامہ نہیں آیا کہ کن وجوہات کی بنا پر سنگل بینچ کے فیصلے کو معطل کیا گیا ہے۔
زیر حراست ملزمان میں سے ایک ملزم کے والد نے نام ظاہر نہ کرنے کی شرط پر بی بی سی سے بات کرتے ہوئے کہا کہ ان کا بیٹا انجینیئرنگ کا طالب علم تھا اور اس نے ’مخدومہ‘ کے نام سے بنائے گئے واٹس ایپ کے ایک گروپ میں شمولیت اختیار کی تھی۔
انھوں نے کہا کہ ’کچھ عرصے تو میرا بیٹا اس گروپ میں شامل رہا اور پھر آہستہ آہستہ لوگ اس گروپ سے الگ ہوتے گئے اور بیٹے کو اس واٹس ایپ گروپ کا ایڈمن بنا دیا گیا۔‘
انھوں نے کہا کہ اس دوران اس گروپ میں ایسا مواد شیئر کیا گیا جو توہین مذہب کے دائرے میں آتا ہے جس کے بعد اس مواد کو ڈیلیٹ کر دیا گیا۔
انھوں نے کہا کہ اس کے بعد اسے وہ مواد دوبارہ شیئر کرنے کے لیے کہا گیا۔ ان کے بیٹے نے ایسا ہی کیا اور مواد اس شخص کو بھجوا دیا جو کہ اس گروپ کا ممبر تھا۔
انھوں نے الزام عائد کیا کہ اس طرح کا ایک واٹس ایپ گروپ راولپنڈی اور اسلام آ باد میں بھی تھا اور اس واٹس ایپ گروپ کا نام ’ایمان‘ رکھا گیا تھا۔
ان کا کہنا ہے کہ ’لوگوں اور بالخصوص نوجوانوں کو ٹریپ کرنے کے لیے مختلف شہروں میں گروپ متحرک ہیں اور اس گروپ میں لڑکیاں بھی شامل ہیں۔‘
خیال رہے کہ اسلام آباد ہائی کورٹ کے جج جسٹس سردار اسحاق خان نے جب توہین مذہب کے مقدمات کی چھان بین سے متعلق کمیشن کی تشکیل کے حوالے سے درخواستوں کی سماعت کی تھی تو اس وقت عدالت کو بتایا گیا تھا کہ اس وقت ساڑھے چار سو افراد ملک کی مختلف جیلوں میں قید ہیں جن کے خلاف توہین مذہب کے مقدمات درج ہیں۔
پنجاب کے محکمہ جیل خانہ جات کے ایک اہلکار کے مطابق توہین مذہب کے مقدمات میں مجموعی طور پر 450 افراد کو گرفتار کیا گیا جن میں لڑکوں کے علاوہ لڑکیاں بھی شامل ہیں۔ کچھ لڑکیاں لاہور کی کوٹ لکھپت جیل میں ہیں جبکہ لڑکوں کو کیمپ جیل لاہور میں رکھا گیا ہے۔ اس کے علاوہ اڈیالہ جیل اور فیصل آباد جیل میں بھی توہین مذہب کے مقدمات کے ملزمان قید ہیں۔
450 افراد میں سے 110 افراد کو یا تو ضمانتوں پر رہا کیا گیا ہے یا انھیں ان مقدمات سے بری کیا گیا ہے۔ اب بھی 340 ملزمان مختلف جیلوں میں قید ہیں۔
زیادہ تر افراد جنھیں توہین مذہب کے مقدمات میں مبینہ طور پر پھنسایا گیا ہے، ان کا تعلق اسلام آباد کے علاوہ راولپنڈی، لاہور اور کراچی سے ہے۔ ان مقدمات میں زیرِ حراست کئی ملزمان کی عمریں 18 سے 25 سال کے درمیان ہیں جبکہ ان میں سے زیادہ تر طالب علم ہیں۔

### Article 29 ###
27 نومبر کو جب جنرل ساحر شمشاد مرزا پاکستان کی افواج کے جوائنٹ چیفس آف سٹاف کمیٹی کے عہدے سے ریٹائر ہوئے تو امید کی جا رہی تھی کہ وفاقی حکومت کی جانب سے اس عہدے کے متبادل کے طور پر چیف آف ڈیفینس فورسز کی تعیناتی کا نوٹیفکیشن جاری کرے گی جو حال ہی میں ایک آئینی ترمیم کے ذریعے متعارف کروایا گیا تھا۔
تاہم 29 نومبر کی تاریخ گزرنے کے بعد چیف آف ڈیفینس فورسز (سی ڈی ایف) کی تقرری کا نوٹیفکیشن تاحال جاری نہیں ہو سکا جس نے حکومتی عمل میں تاخیر اور اس کے آئینی مضمرات سے متعلق کئی سوالات کو جنم دیا ہے۔
خیال رہے سی ڈی ایف کا یہ نیا منصب 27ویں آئینی ترمیم کے نتیجے میں آرمی ایکٹ میں کی گئی تبدیلوں کے بعد تخلیق کیا گیا تھا جس نے 27 نومبر کو باضابطہ طور پر ختم ہونے والے چیئرمین جوائنٹ چیفس آف سٹاف کمیٹی (جنرل ساحر شمشاد مرزا کی ریٹائرمنٹ) کے بعد اس عہدے کی جگہ لے لی ہے۔
اس کے تحت بتایا گیا تھا کہ آرمی چیف فیلڈ مارشل عاصم منیر کو نہ صرف چیف آف ڈیفینس فورسز کا نیا اور اضافی عہدہ سونپا جائے گا بلکہ ان کی مدت ملازمت میں بھی تبدیلی کی جائے گی۔ 29 نومبر کو ملک کے موجودہ آرمی چیف فیلڈ مارشل عاصم منیر کی تین سالہ مدتِ ملازمت مکمل ہو گئی تھی۔
پیر کو قومی اسمبلی میں صحافیوں کے سوالوں کا جواب دیتے ہوئے وزیر قانون اعظم نذیر تارڑ نے کہا کہ ’نوٹیفیکیشن ہو جائے گا، اس میں میرے یا آپ کے لیے کوئی پریشانی کی بات نہیں ہے۔‘
ان کا کہنا تھا کہ ’وہ (آرمی چیف) عہدے پر موجود ہیں۔ یہ سرکاری پراسیس ہوتے ہیں۔ وزیر اعظم صاحب ملک میں نہیں تھے، وہ آجاتے ہیں تو سارا کچھ ہو جانا چاہیے۔ یا ہوسکتا ہے کہ فائل ورک ہو بھی چکا ہو۔‘
وزیر قانون نے مزید کہا کہ ’میری یہ وزارت نہیں ہے، یہ وزارت دفاع نے کرنا ہے وزیر اعظم ہاؤس سے کوارڈینیٹ کر کے۔‘
تاہم بعض قانونی ماہرین و تجزیہ کاروں کا ماننا ہے کہ نئے نوٹیفکیشن کے بغیر آرمی چیف کی مدتِ ملازمت ازخود ختم تصور کی جا سکتی ہے۔
تاہم 2024 میں پاکستان آرمی ایکٹ میں ترمیم کر کے سروس چیفس کی مدتِ ملازمت پانچ سال کر دی گئی تھی۔ اس میں کی گئی ترمیم کا مطلب یہ ہے کہ نئی ترمیم کو ایسے سمجھا جائے گا جیسے یہ ہمیشہ سے قانون میں موجود تھی۔
نتیجتاً آرمی چیف کی مدتِ ملازمت کو تین سال سے بڑھا کر پانچ سال کرنے کے لیے اب کسی نئے نوٹیفکیشن کی ضرورت نہیں رہی ہے۔
تاہم سوشل اور ملکی میڈیا پر جاری سوالات کے بعد وفاقی وزیرِ دفاع خواجہ آصف نے قیاس آرائیوں کو تنقید کا نشانہ بناتے ہوئے واضح کیا کہ چیف آف ڈیفینس فورسز (سی ڈی ایف) کی تعیناتی کا سلسلہ شروع ہو چکا ہے۔ انھوں نے سوشل میڈیا سائٹایکسپر لکھا کہ نوٹیفکیشن جاری کرنے سے متعلق ’عمل شروع ہو چکا ہے۔‘
خواجہ آصف نے مزید کہا کہ وزیر اعظم شہباز شریف جلد وطن واپس آ رہے ہیں اور نئے ’سی ڈی ایف کے بارے میں نوٹیفکیشن مناسب وقت پر کر دیا جائے گا۔ اس بارے میں کسی قیاس آرائی کی کوئی گنجائش نہیں ہے۔ پیریڈ!‘
واضح رہے کہ وزیر اعظم شہباز شریف اس وقت برطانیہ میں موجود ہیں اور آج رات وطن واپس پہنچیں گے۔ لیکن خواجہ آصف کی وضاحت نے ان قیاس آرائیوں کو ختم کرنے کے بجائے مزید بڑھا دیا ہے۔
وزیرِ دفاع کی وضاحت کے باوجود قانونی ماہرین اور تجزیہ کار اس بات پر تقریباً متفق ہیں کہ چونکہ سی ڈی ایف کا عہدہ ایک نیا منصب ہے اور کوئی پرانی پوسٹ نہیں، اس لیے اس کی تقرری کے لیے باقاعدہ نوٹیفکیشن ضروری ہے۔
خواجہ آصف کی ٹویٹ کے بعد سوشل میڈیا پر کافی ردِ عمل سامنے آ رہے ہیں۔
صحافی سلمان مسعود کہتے ہیں کہ ’وزیرِ دفاع کی یہ ٹویٹ کہ لوگ سی ڈی ایف نوٹیفکیشن پر قیاس آرائیاں بند کریں، کچھ تاخیر سے آئی ہے۔‘
انھوں نےایکسپر لکھا کہ ’حکومت کی جانب سے اتنی خاموشی نے پہلے ہی طرح طرح کے اندازوں اور سازشی نظریات کو جنم دے دیا تھا۔ ایک اہم معاملے پر لوگوں کو بات کرنے پر ڈانٹنے سے بہتر حکمتِ عملی یہ ہوتی کہ ابتدا ہی میں سامنے آ کر مؤقف واضح کر دیا جاتا۔‘
صحافی فہد حسین نے ان سے اتفاق کرتے ہوئے کہا کہ حکومت نے واقعی اس پورے نوٹیفکیشن کے معاملے کو بُری طرح ہینڈل کیا ہے۔
انھوں نےایکسپر اس کی دو ممکنہ توجیہات پیش کیں:
آخر میں فہد نے کہا کہ ’جس بھی زاویے سے دیکھیں، یہ صورتحال حکومت کے لیے اچھی نہیں نظر آ رہی۔‘
تاہم اس حوالے سے پاکستان میں آئینی اور پارلیمانی اُمور کے ماہر اور پلڈاٹ کے سربراہ احمد بلال محبوب کا ماننا ہے کہ 26ویں ترمیم کے تحت آرمی چیف کی مدتِ ملازمت پہلے ہی 2027 تک بڑھا دی گئی ہے اور اس کے لیے کسی نئے نوٹیفکیشن کی ضرورت نہیں ہے۔
انھوں نے ایکس پر لکھا کہ 27ویں ترمیم کے مطابق ’سی ڈی ایف کا عہدہ آرمی چیف کے ساتھ ہی بیک وقت چلے گا، اور دونوں عہدوں کی مدت 2030 تک ہو گی۔‘ انھوں نے مزید کہا کہ ’اس صورتحال میں آئینی خلا کہاں ہے؟‘
ایک صارف کی ٹویٹ کے جواب میں احمد بلال محبوب نے لکھا کہ ’نوٹیفکیشن اس لیے ضروری ہے تاکہ ان کی مدتِ ملازمت کی تاریخ طے کی جا سکے لیکن اس کے بغیر بھی کوئی آئینی خلا موجود نہیں ہے۔‘
لیکن صحافی سیرئیل المائدہ کا ماننا ہے کہ ’نوٹیفکیشن نہ ہونے کا مطلب یہ ہے کہ کہیں نہ کہیں کوئی مسئلہ ضرور ہے۔۔۔‘
صحافی باقر سجاد نے ان کی ٹویٹ پرردعِملدیتے ہوئے لکھا ’صاف ظاہر ہے کہ کہیں کوئی شخص ترازو اور چھری کے ساتھ کھڑا ہے اور اپنا حق طلب کر رہا ہے، ورنہ تکنیکی پیچیدگیاں تو خاموشی سے اور بروقت حل کی جا سکتی تھیں۔‘
اس صورتحال پر تبصرہ کرتے ہوئے پاکستان تحریکِ انصاف کے سابق رہنما اسد عمر نےایکسپر لکھا کہ ’کیا ملک ہے جہاں سب سے بڑا موضوعِ بحث ایک سرکاری ملازم کی تقرری کا نوٹیفکیشن ہے۔ جیسے پوری قوم کا مستقبل اسی سوال کے جواب پر منحصر ہو۔‘
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
اس حوالے سے گذشتہ ماہ سینیٹ میں خطاب کرتے ہوئے وزیر قانون اعظم نذیر تارڑ نے کہا تھا کہ موجودہ آرمی چیف کی خدمات اور حالیہ جنگ میں کامیابی تسلیم کرتے ہوئے انھیں فیلڈ مارشل کے عہدے سے نوازا گیا تھا۔
ان کا کہنا تھا کہ ’فیلڈ مارشل کا خطاب اور رینک ہے، کوئی تعیناتی نہیں۔ آرمی چیف ایک تعیناتی ہے جس کی مدت پانچ سال ہے۔ مدت ختم ہونے پر وہ عہدہ چھوڑ دیتے ہیں، اگر انھیں توسیع نہ دی جائے۔‘
وزیر قانون نے کہا کہ آئینی ترمیم میں فیلڈ مارشل، مارشل آف دی ایئر فورس یا فلیٹ ایڈمرل کا ذکر کیا گیا۔ ’یہ قومی ہیروز ہوں گے، ساری دنیا میں یہ خطاب تاحیات ہے۔‘
ان کا کہنا تھا کہ اس عہدے اور خطاب کو آئینی تحفظ دیا گیا۔ ’اس (عہدے) کا مواخذہ یا واپسی وزیر اعظم کا اختیار نہیں ہوگا بلکہ پارلیمان کا اختیار ہو گا کیونکہ وہ ساری قوم کا ہیرو ہے، کسی ایک وزیر اعظم یا ایگزیکٹو کا ہیرو نہیں۔‘
اعظم نذیر تارڑ نے کہا تھا کہ آرمی چیف چیف آف ڈیفینس فورسز ہوں گے، چیف آف نیول سٹاف اور ایئر سٹاف کی تعیناتی بھی اسی طرح وزیر اعظم کی ایڈوائس پر ہوا کرے گی۔
’موجودہ چیئرمین جوائنٹ چیف آف سٹاف بھی ہمارے قومی ہیرو ہیں، جب ان کی مدت ملازمت ختم ہوگی تبھی یہ عہدہ ختم ہو گا۔ اس کے بعد نئی تقرری نہیں ہو گی کیونکہ ہم نے چیف آف آرمی سٹاف کو ہی چیف آف ڈیفینس فورسز کی ذمہ داری سونپی ہے۔‘

### Article 30 ###
پنجاب کے شہر لاہور میں پولیس نے سیشنز عدالت کے ایک جج کے چیمبر سے مبینہ طور پر دو سیب اور ایک ہینڈ واش چوری ہونے کا مقدمہ خارج کر دیا ہے۔
لاہور کے تھانہ اسلام پورہ میں اس کیس کی ایف آئی آر جج کے ریڈر کی مدعیت میں درج کی گئی تھی۔
بدھ کو ایس ایس پی انویسٹیگیشنز محمد نوید کے دفتر سے جاری بیان میں کہا گیا ہے کہ درج کیے گئے مقدمے میں نقصان ’معمولی نوعیت کا تھا اور جرم سرزد نہیں ہوا۔‘
ایس ایس پی کے دفتر سے جاری بیان میں مزید کہا گیا ہے کہ سیب اور ہینڈ واش چوری کا مقدمہ تعزیراتِ پاکستان کی دفعہ 95 کے تحت خارج کیا گیا ہے۔
اس سے قبل تھانہ اسلام پورہ لاہور کے ڈیوٹی آفیسر عمران خان نے بی بی سی کو بتایا تھا کہ ایڈیشنل سیشنز جج کے ریڈر کی اندراج مقدمہ کی درخواست انھیں آپریشنز ونگ کی طرف سے موصول ہوئی تھی جس پر انھوں نے ایف آئی آر کا اندراج کیا تھا۔
ان کا کہنا تھا کہ اب مزید کارروائی کے لیے انویسٹیگیشن ونگ کو ایف آئی آر کی کاپی اور متعلقہ ریکارڈ بھجوا دیا گیا ہے۔
اس کیس کی ایف آئی آر کے مطابق ایڈیشنل سیشنز جج لاہور نور محمد بسمل کے چیمبر سے پانچ دسمبر کو دو عدد سیب اور ایک ہینڈ واش چوری ہو گیا تھا۔ ایف آئی آر میں چوری ہونے والی اشیا کی مجموعی مالیت ایک ہزار روپے بتائی گئی تھی۔
اس کیس کے مدعی، جو جج صاحب کی عدالت میں بطور ریڈر تعینات ہیں، نے ایف آئی آر میں موقف اختیار کیا کہ انھیں جج صاحب نے ہدایت کی تھی کہ وہ اس واقعے کی تھانے میں رپٹ کروائیں۔
لاہور پولیس نے یہ مقدمہ تعزیرات پاکستان کی دفعہ 380 کے تحت درج کیا تھا۔
تعزیرات پاکستان کی دفعہ 380 چوری سے متعلق ہے۔ اس دفعہ کے تحت چوری کا جرم ثابت ہونے پر ملزم کو زیادہ سے زیادہ سات سال یا جرمانے یا دونوں سزائیں بھی ایک ساتھ ہو سکتی ہیں۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
پاکستان میں اس نوعیت کی ایف آئی آر ہو اور اس کا چرچہ سوشل میڈیا پر نہ ہو، یہ کیسے ممکن ہے؟
سوشل میڈیا پر جہاں صارفین دو سیبوں اور ہینڈ واش کی چوری پر مقدمے کے اندراج پر حیرت کا اظہار کرتے نظر آ رہے ہیں وہیں کئی پاکستان کے نظامِ انصاف پر بھی سوال اٹھاتے نظر آتے ہیں۔
اسرار احم نامی ایک صارف سوشل میڈیا ویب سائٹ ایکس پر لکھتے ہیں کہ لاہور پولیس نے اس معاملے کی فوری طور پر ایف آئی آر بھی درج کر لی ہے اور شاید ’چوری شدہ سیب و ہینڈ واش کی ریکوری لیے جے آئی ٹی بھی بن جائے۔‘
اُن کا کہنا ہے کہ ’عام عوام کہہ رہی ہے کہ کاش ایسی ہی پھرتی اور قانون دوستی کچے اور پکے کے ڈاکوؤں کے کیسز میں بھی دکھائی دے جائے، تو پورا ملک خود ہی سیدھا ہو جائے۔‘
ایک اور صارف نے افسوس کا اظہار کرتے ہوئے کہا کہ بعض اوقات غریب لوگ اپنی ساری عمر کی کمائی لٹ جانے پر بھی ایف آئی آر درج نہیں کروا پاتے ہیں۔
ایسے کچھ خیالات کا اظہار حسن شبیر نامی صارف نے ان الفاظ میں کیا کہ ’عام عوام کے کروڑوں روپے بھی چوری ہو جائیں تو پولیس ایف آئی آر کاٹنے سے گریز کرتی ہے۔ البتہ جج صاحب کے دو سیب اور ہینڈ واش کی چوری پر پوری قوم سراپا احتجاج ہے۔‘
دوسری جانب حیدر مجید نامی صارف نے ازراہ تفنن اسے ’پاکستان کی تاریخ کی سب سے بڑی چوری‘ قرار دیا ہے۔
کئی سوشل میڈیا صارفین اس واقعے کا موازنہ چند روز قبلاسلام آباد میں میں گاڑی کی ٹکر سے سکوٹی پر سوار دو لڑکیوں کی ہلاکتکے معاملے سے کرتے نظر آئے۔
وقاص خلیل نامی ایک صارف نے لکھا کہ ایک طرف اسلام آباد میں مبینہ طور پر عدالت کے ایک اعلی عہدیدار کا بیٹا دو معصوم لڑکیوں کو روند ڈالتا ہے، پر قانون چپ رہا تو دوسری طرف ایک جج کی عدالت سے صرف دو سیب چوری کا مقدمہ درج کر لیا گیا۔‘
تاہم دوسری جانب چند صارفین اس جانب توجہ دلاتے رہے کہ چوری چوری ہوتی ہے اور پولیس ہر چھوٹی سی چھوٹی چوری کی بھی ایف آئی آر درج کرنے کی پابند ہے۔
پاکستان پولیس کے ایک ریٹائرڈ انسپکٹر جنرل (آئی جی) محمد الطاف قمر نے کہا کہ واردات چاہے جراب چوری کی ہو یا رومال چوری کی، پولیس کی ذمہ داری ہے کہ وہ اس کی ایف آئی آر درج کرے۔
بی بی سی سے بات کرتے ہوئے ان کا کہنا تھا کہ اگر چھوٹی وارداتوں کو نظرانداز کریں گے تو پھر بڑی وارداتیں ہوں گی۔
دوسری جانب فوجداری قوانین کی ماہر شکیلہ سلیم رانا ایڈووکیٹ کہتی ہیں کہ ’جرم بہرحال جرم ہے، چوری چاہے ایک روپے کی ہو یا ایک کروڑ روپے کی، یہ قابل گرفت جرم ہے۔‘
تاہم اُن کا کہنا تھا کہ انصاف کا یہی معیار سب کے لیے برابر ہونا چاہیے۔ ’یہی انصاف سب عوام کو بھی بلاتفریق ملنا چاہیے اور جس کے ساتھ بھی ظلم ہو اس کے لیے قانون کو ایسے ہی حرکت میں آنا چاہیے۔‘

### Article 31 ###
پاکستان کے چیف آف ڈیفینس فورسز اور آرمی چیف فیلڈ مارشل سید عاصم منیر کا کہنا ہے کہ ’پاکستان کی صورتحال بہتر ہو رہی ہے اور ملک اب اوپر کی جانب پرواز کرے گا۔‘
جمعرات کو ایوانِ صدر میں کرغستان کے صدر کے اعزاز میں دیے گئے عشائیے میں حکومتی وزرا، مسلح افواج کے سربراہان اور چیف آف ڈیفنس فورسز فیلڈ مارشل عاصم منیر بھی موجود تھے۔ اس عشائیہ میں فیلڈ مارشل کی عاصم منیر کی وہاں موجود صحافیوں سے غیر رسمی گفتگو ہوئی۔
عشائیے میں موجود صحافیوں کے مطابق فیلڈ مارشل نے کہا کہ ملک میں سب ٹھیک ہے ’سب چیزیں بہت واضح ہیں اور پاکستان میں صورتحال میں بہتری آ رہی ہے اور ملک یہاں سے اوپر کی جانب اڑان بھرے گا۔‘
یہ فیلڈ مارشل عاصم منیر کے چیف آف ڈیفنس فورسز کے عہدے پر تعیناتی کے بعد اُن کا پہلا بیان ہے جسے پاکستانی ذرائع ابلاغ نے شائع کیا ہے۔
عشائیے میں شریک سنیئر صحافی طارق چوہدری نے بی بی سی کو بتایا کہ فیلڈ مارشل کی صحافیوں سے گفتگو چند سکینڈ پر مبنی تھی۔
پاکستان کے ایوان صدر کی جانب سے جمعرات  کو جاری ہونے والی نوٹیفیکیشن کے بعد ملک بھر میں گذشتہ کئی روز سے فیلڈ مارشل عاصم منیر کی بطورِ چیف آف ڈیفینس فورسز تعیناتی پر ہونے والی قیاس آرائیوں اور افواہیں دم توڑ گئی ہیں۔
جمعرات کو وزیراعظم پاکستان کی جانب سے ارسال کی گئی سمری کے بعد صدر آصف علی زرداری نے فیلڈ مارشل عاصم منیر کی بطور چیف آف آرمی سٹاف اور چیف آف ڈیفینس فورسز تعیناتی کی منظوری دے دی تھی۔
ایوانِ صدر سے جاری اعلامیے کے مطابق آرمی چیف فیلڈ مارشل عاصم منیر کی مدتِ ملازمت پانچ سال ہے۔
اس نوٹیفیکیشن کے اجرا کے بعد فیلڈ مارشل عاصم منیر کی مدتِ ملازمت 2030 میں ختم ہو گی۔
نوٹیفکشن کا اجرا 4 دسمبر 2025 کو ہوا ہے اور اس کے مطابق فیلڈ مارشل عاصم منیر آئندہ پانچ سال تک پاکستان کے چیف آف ڈیفینس فورسز اور آرمی چیف ہوں گے۔
جنرل عاصم منیر کو نومبر 2022 میں چیف آف آرمی سٹاف تعینات کیا گیا تھا۔
لیکن پھر پاکستان کے آرمی ایکٹ میں تبدیلی کے بعد آرمی چیف کی مدتِ ملازمت تین سال سے بڑھا کر پانچ سال کر دی تھی۔ جس کے تحت بطورِ آرمی چیف اُن کی مدتِ ملازمت نومبر 2027 میں ختم ہونا تھی۔
اب 27 ویں ترمیم کے بعد آرمی چیف کے پاس چیف آف ڈیفینس فورسز کا اضافی عہدہ بھی ہے اور نوٹیفیکیشن کے تحت وہ آئندہ پانچ سال کے لیے چیف آف ڈیفینس فورسز اور آرمی چیف ہوں گے۔
وزیراعظم نے فیلڈ مارشل عاصم منیر کو ان کی تعنیاتی پر مبارکباد دیتے ہوئے کہا کہ ’ملک کا دفاع مزید بہتر ہو گا اور یہ جدید عصری تقاضوں کی ہم آہنگ ہے۔‘
انھوں نے کہا کہ ’پاکستان کے دفاع ترقی اور خوشحالی کے لیے تمام ادارے مل کر کام کریں گے۔‘
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
27 نومبر کو جب جنرل ساحر شمشاد مرزا پاکستان کی افواج کے جوائنٹ چیفس آف سٹاف کمیٹی کے عہدے سے ریٹائر ہوئے تو امید کی جا رہی تھی کہ وفاقی حکومت کی جانب سے اس عہدے کے متبادل کے طور پر چیف آف ڈیفینس فورسز کی تعیناتی کا نوٹیفکیشن جاری کرے گی
تاہم سوشل میڈیا پر مختلف طرح کی افواہیں گردش کرنے لگی تھیں۔
پاکستان کے وزیرِ مملکت برائے داخلہ طلال چوہدری کا کہنا ہے کہ چیف آف ڈیفینس فورسز کے نونٹیفیکشن کے اجرا کے معاملے پر ہونی والی قیاس آرائیاں ’بلاجواز‘ تھیں۔
جعمرات کو جیو نیوز کے پروگرام ’آج شاہزیب خانزادہ کے ساتھ‘ میں طلال چوہدری نے کہا کہ ’کہیں کوئی مسئلہ نہیں تھا۔‘
انھوں نے کہا کہ ’حکومت نے پہلے دو تہائی اکثریت سے آئینی ترمیم منظور کی، قوانین میں ترمیم اور رولز بنائے اور یہ ایک پورا عمل ہے اور سب کچھ رولز کے مطابق ہوا ہے۔‘
وزیر مملکتِ نے کہا کہ ’اس سلسلے میں ایک نیا سیکریٹریٹ بنا ہے، اس لیے کچھ وقت لگا۔‘
تحریک انصاف کی قیاس آرائیوں کے حوالے سے انھوں نے کہا کہ ’ماضی کے برعکس موجودہ حکومت اور فوج کا تعلق بہتر ہے اور یہ تعلق ذاتی مفاد کی بنیاد پر نہیں ہے۔‘
وزیرِ مملکت برائے داخلہ نے کہا کہ ’فوج اور حکومت کے اس اتحاد سے پاکستان میں استحکام آیا ہے۔‘
پاکستان میں سول ملٹری تعلقات کی بہتری کو عمومًا ملک میں استحکام کی ضمانت سمجھا جاتا ہے۔
اس حوالے سے سینئر صحافی حامد میر کا کہنا ہے کہ ’تاریخی طور پر پاکستان کی سیاسی حکومتوں نے ہمیشہ یہی کوشش کی ہے کہ آرمی چیف اپنی مرضی کا لگائیں جو انھیں فائدہ پہنچائے لیکن اکثر یہ تعلق اختلاف پر ختم ہوا ہے۔‘
بی بی سی سے بات کرتے ہوئے انھوں نے کہا کہ ’حکومت نے آئین میں جو حالیہ ترمیم کی ہے اس سے پیپلز پارٹی اور مسلم لیگ نواز کو سیاسی فائدہ ہوا ہے لیکن ملک اور ادارے کمزور ہوئے ہیں۔‘
حامد میر نے کہا کہ ’اس تعیناتی کے بعد تو بظاہر ایسا لگتا ہے کہ تحریک انصاف کے ساتھ کھلی جنگ شروع ہو گئی ہے۔‘ یاد رہے کہ سابق وزیر اعظم عمران خان بارہا موجودہ آرمی چیف فیلڈ مارشل کو تنقید کا نشانہ بنا چکے ہیں۔
حامد میر نہیں سمجھتے کہ اس تعیناتی سے ملک میں استحکام آئے گا بلکہ اُن کے بقول ’یہ لڑائی اب ملک سے باہر نکل گئی ہے۔‘
حامد نے میر نے کہا کہ ’امریکہ میں موجود پاکستان مخالف لابی عمران خان کے معاملے کو بار بار اُٹھا کر پاکستان کو نقصان پہنچانا چاہتی ہے اور امریکی سینیٹرز نے پاکستان پر پابندیاں لگانے کا مطالبہ کیا ہے۔‘
تاہم حامد میر نے کہا کہ ’فوج اور سکیورٹی کمانڈ میں ہونی والی حالیہ تقرریاں یہ ظاہر کرتی ہیں کہ حکومت کو اب بھی انڈیا سے کسی قسم کا کوئی خطرہ ہے اسی لیے فیلڈ مارشل عاصم منیر کو چیف آف دی ڈیفینس فورسز کا عہدہ دیا گیا ہے  اور ائیر چیف کی مدتِ ملازمت میں بھی توسیع کی گئی ہے۔‘
پاکستان کے سوشل میڈیا پر بھی فیلڈ مارشل عاصم منیر ہی ٹرینڈ کر رہے ہیں۔ کچھ صارفین اسے غیر معمولی تعیناتی قرار دے رہے ہیں تو کچھ اس کے پاکستان کی سیاست پر ہونے والے اثرات پر بات کر رہے ہیں۔
سوشل میڈیا سائٹ ایکس پر ایک صارف عمر اظہر نے عاصم منیر کی 2030 تک بطورِ چیف آف ڈیفینس فورسز تعیناتی کو ’غیر معمولی‘ قرار دیا۔
انھوں نے کہا کہ ’اس پہلے کبھی کسی حاضر سروس آرمی چیف کو آئینی طور نہ تو استثنیٰ ملا ہے اور نہ ہی کبھی اُن کی مدتِ ملازمت میں ایسی توسیع ہوئی کہ تین سال کی مدت پوری کرنے کے بعد انھیں پانچ سال مل جائیں۔‘
انھوں نے لکھا ’جس وقت وہ ریٹائر ہوں گے وہ پاکستان کی تاریخ میں سب زیادہ طویل مدت تک اس عہدے پر رہنے والے آرمی چیف ہوں گے۔‘
ایک صارف نے لکھا کہ ’یہ دیکھنا تو آسان ہے کہ سیاسی محاذ پر پانچ سال کے لیے یقینی صورت حال ہے لیکن کیا اس کی وجہ سے معاشی استحکام اور ترقی بھی آئے گی؟ کیا حکومت کے پاس اب ایک جامع، عوام دوست اور ترقی کی جانب گامزن کرنے والی حکمت عملی بنانے اور اس پر عملدرآمد کے لیے وقت اور جگہ ہو گی؟‘
صحافی فہد حسین نے لکھا کہ ’سی ڈی ایف کا نوٹیفکیشن آنے کے بعد اس ہفتے پاکستان کی ٹاک شوز بہت بورنگ ہونے والے ہیں۔‘
اینکر پرسن حامد میر نے بھی لکھا کہ ’یہ باب ختم ہو گیا ہے۔‘ ایکس پر جاری بیان میں انھوں نے کہا کہ پاکستان کی ’78 سالہ تاریخ میں دو مرتبہ ائیر چیفس کو دو فوجی آمروں نے ایکسٹینشن دی تھی۔ فیلڈ مارشل ایوب خان نے ائیر مارشل اصغر خان کو جبکہ جنرل ضیاء الحق نے ائیر مارشل محمد انور شمیم کو ایکسٹینشن دی تھی۔‘
جمعرات کوایوانِ صدر نے چیف آف ایئر سٹاف ائیر چیف مارشل ظہیر احمد بابر سدھو کی مدت ملازمت میں دو سال کی توسیع کی سمری بھی منظور کر لی ہے۔
اُن کی اس  توسیع کا اطلاق ان کی موجودہ پانچ سالہ مدت ملازمت کے مارچ 2026 میں مکمل ہونے پر ہو گا۔

### Article 32 ###
جب اسلام آباد میں روزمرہ استعمال کی ضروری اشیا خریدتے ہوئے میں نے ایک خاتون سے پوچھا کہ آیا ان کے نزدیک مہنگائی کم ہوئی ہے تو انھوں نے میری طرف گھور کر دیکھا اور جواب دیا کہ ’آپ کے لیے مہنگائی کم ہوئی ہو گی، مجھے تو ایسا نہیں لگتا۔‘
انھوں نے گھی، چینی اور دیگر اشیا کی قیمتوں کا حوالہ دیتے ہوئے کہا کہ ’اب انھیں ایک ہزار روپے کا نوٹ سو روپے جیسا لگتا ہے۔‘
وزیر اعظم شہباز شریف کی قیادت میں بننے والی اتحادی حکومت اپنے دو برس مکمل کرنے کے قریب ہے۔ گذشتہ کئی مہینوں سے حکومتی وزرا کا دعویٰ رہا ہے کہ ملک اقتصادی طور پر مستحکم ہوا ہے، زرمبادلہ کے ذخائر بڑھ رہے ہیں اور روپے کی قدر برقرار ہے۔
ایسے دعوے بھی سامنے آئے ہیں کہ شاید مستقبل میں پاکستان کو کبھی آئی ایم ایف کا دروازہ نہیں کھٹکھٹانا پڑے گا، جس کے ساتھ اسلام آباد کا سات ارب ڈالر قرض کا معاہدہ ابھی جاری ہے۔
حال ہی میں ڈیوس میں ’ورلڈ اکنامک فورم‘ کے دوران پاکستان کے وزیراعظم شہباز شریف نے اپنی تقریر میں کہا کہ پاکستان زراعت، صنعت، کان کنی، مصنوعی ذہانت اور آئی ٹی جیسے شعبوں میں ’اڑان بھرنے والا ہے۔‘
انھوں نے اپنے دورِ حکومت کے دوران افراط زر کو 30 فیصد سے کم کر کے ساڑھے پانچ فیصد پر لانے کا دعویٰ کیا اور کہا کہ پاکستان کے اقتصادی اشارے تسلی بخش ہیں۔
لیکن حقائق کیا ہیں؟ اگر حکومت کے دعوے درست ہیں تو کاروباری طبقہ گلہ کیوں کرتا نظر آ رہا ہے؟
وزیراعظم کی ڈیووس میں کی گئی تقریر سے چند روز قبل ہی وفاقی چیمبر آف کامرس کے صدر ایس ایم تنویر نے کہا تھا کہ ’پچھلے ڈیڑھ سے دو سال میں 140 سے 150 بڑے ٹیکسٹائل یونٹ بند ہو گئے ہیں، یہ یونٹس بڑے پیمانے پر ملازمتیں دیتے تھے۔ زیادہ کاروباری لاگت کے سبب ایس ایم ای یونٹس (یعنی چھوٹی صنعتیں) کباڑ خانے میں تبدیل ہو گئیں اور ریئل اسٹیٹ سیکٹر زمین بوس ہو گیا۔ وزیراعظم سے اپیل ہے کہ جلد فیصلے کریں۔‘
اقتصادی ماہرین کا کہنا ہے کہ اگرچہ پاکستانی معیشت کے ڈیفالٹ کا خطرہ ٹلنے کے بعد معاشی استحکام آ چکا ہے، مہنگائی کم ہوئی ہے اور بظاہر اقتصادی اعداد و شمار یا خسارے وغیرہ میں بھی کمی آئی ہے۔ تاہم ماہرین کے بقول اقتصادی استحکام کے باوجود عام لوگوں یا کاروباروں کی حالت نمایاں بہتری نہیں آئی ہے۔
ہم نے یہ جاننے کی کوشش کی ہے کہ گذشتہ برسوں کے دوران پاکستان میں عوام کے معیار زندگی اور کاروبار میں کیا تبدیلی آئی ہے۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
پاکستان کی حکومت کی جانب جاری ہونے والے ہاؤس ہولڈ سروے کے مطابق سال 2018 -2019 کے مقابلے میں سال 2024-2025 میں تنخواہوں میں اضافے کے بعد بھی عوام کے معیار زندگی میں کمی آئی ہے۔
سروے کے مطابق عوام کی قوتِ خرید میں نمایاں کمی آئی ہے۔ مجموعی طور پر ان چھ برسوں کے دوران قوت خرید 10 فیصد کم ہوئی ہے جبکہ شہری علاقوں میں مہنگائی کے سبب عوام کی قوتِ خرید 17 فیصد تک کم ہوئی ہے۔
ایک ملازمت پیشہ شخص نے مجھے بتایا کہ اخراجات اتنے بڑھ گئے ہیں کہ وہ بامشکل ہی کچھ رقم بچا پاتے ہیں۔
ان کا کہنا تھا کہ ’90 ہزار روپے تنخواہ ہے، تین بچے ہیں۔ بڑی مشکل سے تنخواہ سے پیسے بچا کر 10 ہزار روپے جمع کیے تھے۔ بچہ بیمار ہوا تو ان پیسوں سے ڈاکٹر کی فیس دی، دوائی لی اور جب دس ہزار روپے کھل گئے تو پھر باقی پیسے بھی خرچ کر کے گھر کا سامان لے آیا۔ اب کچھ نہیں ہے۔‘
عالمی بینک سمیت دیگر مالیاتی اداروں کا کہنا ہے کہ پاکستان میں غربت میں اضافہ ہوا ہے۔ ورلڈ بینک کی حالیہ رپورٹ کے مطابق 2018 تک پاکستان میں غربت کی شرح کم ہو رہی تھی لیکن مہنگائی، سیلاب، اور کرنسی کی قدر میں کمی کے سبب 2023-2024 میں پاکستان کی 25 فیصد عوام خطِ غربت سے نیچے زندگی گزار رہے ہیں۔
پاکستان میں گذشتہ چند برسوں کے دوران ایک وقت ایسا بھی آیا جب افراط زر کی شرح 30 فیصد سے تجاوز کر چکی تھی مگر اب یہ کم ہو کر پانچ فیصد ہے۔ تاہم مہنگائی میں کمی یا افراطِ زر کا ہرگز یہ مطلب نہیں ہے کہ قیمتیں کم ہوئی ہیں بلکہ اس کا مطلب یہ ہے کہ اشیا کی قیمتیں بڑھنے کی رفتار کم ہوئی ہے۔ ایسے میں آمدن نہ بڑھنے سے لوگوں کی قوتِ خِرید سکڑ چکی ہے۔
پاکستان میں حکومت کی جانب سے اقتصادی استحکام سے کیا عام آدمی کی زندگی میں کوئی بہتری آئی ہے یا نہیں؟ اس بارے میں وزیر خزانہ کے مشیر خرم شہزاد کا کہنا ہے کہ اقتصادی استحکام کے اثرات دکھائی دینا شروع ہو گئے ہیں اور سیلاب کے باوجود بھی رواں مالی سال کے پہلے چھ ماہ کے دوران جی ڈی پی کی شرح نمو 3.7 فیصد ریکارڈ کی گئی ہے۔
بی بی سی سے بات کرتے ہوئے انھوں نے کہا کہ ’حکومت ایسی ترقی چاہتی ہے کہ معاشی استحکام کو برقرار رکھتے ہوئے عوام کو ہمیشہ کے لیے غربت سے نکالے اور اسی لیے اس بار ہم سوچ سمجھ کر آگے بڑھ رہے ہیں۔‘
خرم شہزاد کے مطابق ’پہلے حکومت خسارہ کم کر کے اور زرمبادلہ کے ذخائر بڑھا کر استحکام لائی تاکہ سرمایہ کاری کے لیے اعتماد کی فضا قائم ہو اور پھر نجی شعبے کی جانب سے سرمایہ کاری آئے تاکہ عام آدمی کی آمدن بڑھے اور غربت کم ہو۔‘
حکومت کی جانب سے جاری کیے گئے پاکستان کے لیبر فورس سروے کے مطابق مالی سال 2025 میں پاکستان میں بے روزگاری کی شرح سات اعشاریہ ایک فیصد ہے جو گذشتہ دو دہائیوں میں بےروزگاری کی بلند ترین شرح ہے۔
اس سروے کے اجرا کے موقع پر منصوبہ بندی کے وزیر احسن اقبال کا کہنا تھا کہ آئی ایم ایف کے پروگرام اور قدرتی آفات کے سبب پاکستان میں بے روزگاری کی شرح میں اضافہ ہوا ہے۔
تو یہ معاشی استحکام ترقی میں تبدیل کیوں نہیں ہو پایا؟
اقتصادی ماہرین اور صنعت کاروں کا کہنا ہے کہ پاکستان کا اقتصادی ماڈل یا حکمتِ عملی ہی ایسی نہیں ہے جو حقیقی معنی میں عوام کے لیے خوشحالی لا سکے۔
پبلک پالیسی کے ماہر خاقان نجیب کے مطابق آئی ایم ایف کے پروگرام میں ہونے کے سبب مائیکرو اکنامک استحکام یعنی خساروں میں کچھ کمی ضرور ہوئی ہے لیکن یہ اقتصادی استحکام ’خوشحالی نہیں لا سکتا۔‘
بی بی سی سے بات کرتے ہوئے انھوں نے کہا کہ اقتصادی ترقی حاصل کرنے کے لیے جو ماڈل بنایا گیا ہے ’وہی صحیح نہیں کیونکہ صرف ٹیکس کی شرح بڑھانے سے آمدن نہیں بڑھے گی بلکہ اُس کا دائرہ کار بڑھانا ہو گا۔‘
حکومت کی اکنامک ایڈوائزری کونسل کے رکن اور پاکستان میں ٹیکسٹائل مصنوعات برآمد کرنے والی کمپنی انٹر لوپ ٹیکسٹائل کے چیئرمین مصدق ذوالقرنین کے خیال میں ’اقتصادی استحکام کا مطلب یہ ہے کہ حالات مزید خراب نہیں ہو رہے ہیں لیکن اس کا مطلب یہ نہیں ہے کہ معیشت بڑھ رہی ہے کیونکہ خسارہ کم کرنے کے لیے ٹیکس اور زیادہ شرح سود کاروباری مواقعوں کو محدود کر دیتی ہے۔‘
بی بی سی بات کرتے ہوئے انھوں نے بتایا کہ پاکستان میں ہر سال 35 سے 40 لاکھ افراد ملازمت کی تلاش کے لیے جاب مارکیٹ میں آتے ہیں۔
انھوں نے کہا کہ ’ان افراد کو روزگار تب ملے گا جب معیشت ترقی کرے اور خوشحالی لانے اور بے روزگاری ختم کرنے کے لیے پاکستان کو ہر سال چھ سے سات فیصد کی شرح سے ترقی کرنا پڑے گی لیکن اس وقت معاشی استحکام حاصل کرنے کے لیے گروتھ کو روکا گیا ہے۔‘
پاکستان کے سابق وزیر خزانہ مفتاح اسماعیل کا کہنا ہے کہ پاکستان میں ایسی کوئی اصلاحات نہیں کی گئیں جس سے خوشحالی آئے بلکہ ’درآمدات پر پابندیاں عائد کر کے اور ٹیکس بڑھا کر حکومت نے اپنے خسارے کو کم کیا ہے۔‘
بی بی سی سے بات کرتے ہوئے انھوں نے کہا کہ ’اس استحکام کو حاصل کرنے کے لیے ملکی معیشت کی شرح نمو روکی گئی ہے اور اسی لیے صنعتیں بند ہو رہی ہیں، نوکریاں ختم ہو رہی ہیں اور غربت بڑھ رہی ہے۔‘
سابق وزیر خزانہ کا کہنا ہے کہ ’یہ استحکام لوگوں کو غریب کر کے، اُن کی قوتِ خرید کو کم کر کے لایا گیا ہے۔‘
دوسری جانب عارف حبیب گروپ کے چیئرمین اور صنعتکار عارف حیبب کے مطابق گذشتہ برسوں میں آنے والی اقتصادی مشکلات کے سبب صنعتیں اپنی پیداواری صلاحیت سے کم سطح پر چل رہی ہیں جس سے ’نہ تو نوکریاں پیدا ہو رہی ہیں اور نہ ہی معاشی شرحِ نمو بڑھ رہی ہے۔‘
عارف حبیب کے بقول آئی ایم ایف کے پروگرام میں رہتے ہوئے ’حکومتی سطح پر مالیاتی ڈسپلین ضرور آیا ہے، زرمبادلہ کے ذخائر کسی حد تک بہتر ہوئے ہیں لیکن معیشت کو چلانے کے لیے ابھی ایکسلیریٹر کی ضرورت ہے۔‘
وزیر خزانہ کے مشیر خرم شہزاد کا کہنا ہے کہ رواں مالی سال کے پہلے چھ ماہ کے دوران پاکستان میں صنعتی ترقی کی شرح چھ فیصد ہوئی ہے۔
ان کے مطابق صنعتی پیداوار جیسے سیمنٹ، کھاد، گاڑیاں، موبائل فونز اور پیٹرولیئم مصنوعات کی فروخت میں اضافہ ہوا ہے جو اس بات کا اشارہ ہے کہ ملک کی اقتصادی سرگرمیاں تیز ہو رہی ہیں۔
خرم شہزاد کے مطابق حکومت صنعتوں میں سرمایہ کاری کے لیے ایک جامع پالیسی پر کام کر رہی ہے جس کے تحت آئی ایم ایف سے بات چیت کے بعد ٹیکس اور بجلی کی قیمتیں کم کی جائیں گی۔
انھوں نے بتایا کہ معیشت کی ترقی کے لیے حکومت اصلاحات، منصوبہ سازی اور سرمائے کی فراہمی کو آسان بنانے پر کام کر رہی ہے جس کے ذریعے چھوٹی صنعتوں کو آسان شرائط پر قرضے دیے جائیں گے۔
ایس اینڈ پی گلوبل مارکیٹ کی انٹیلیجنس رپورٹ کے مطابق پاکستانی کی معاشی ترقی کی رفتار مالی سال 2026 میں تین اعشاریہ پانچ فیصد جبکہ آئندہ سال 2027 میں چار اعشاریہ چار فیصد تک رہنے کا امکان ہے۔
اقتصادی تجزیہ کاروں کا کہنا ہے کہ پاکستان میں سیاسی اور اقتصادی عدم استحکام نے عوام کو غربت میں دھکیل دیا ہے اور غربت اور بے روزگاری نے افرادی قوت کی صلاحیت کو کم کر دیا ہے۔
اقوام متحدہ کے ہیومن ڈوپلیمنٹ انڈیکس کے مطابق عوام کو ملنے والی معیارِ زندگی کے لحاظ سے پاکستان دنیا کے 193 ممالک کی فہرست میں 168 ویں نمبر پر ہے۔
اس انڈیکس کے تحت پاکستانی عوام کی معیار زندگی یا ترقی جنوبی ایشیائی ممالک میں صرف افغانستان سے بہتر ہے۔ جنوبی ایشیائی ممالک میں افغانستان پاکستان سے پیچھے ہے اور فہرست میں باقی سب افریقی ممالک پاکستان سے نیچے ہیں۔
اقتصادی ماہرین کے خیال میں معاشی ترقی اور نجی شعبے میں سرمایہ کاری سے ملازمت کے مواقع پیدا ہوتے ہیں اور عوام کا معیارِ زندگی بہتر ہوتا ہے۔
لیکن صنعتکاروں کا کہنا ہے کہ پاکستان جیسے ملک میں کاروبار کرنا بہت مشکل کام ہے کیونکہ یہاں ٹیکسوں کی شرح نہ صرف خطے میں بلکہ کئی دیگر مغربی اور مشرقِ وسطیٰ کے ممالک کے مقابلے میں بہت زیادہ ہے۔
اُن کا کہنا ہے کہ صنعتوں کو درکار بجلی اور گیس کی قیمت بھی زیادہ ہے۔ 'اتنی زیادہ پیداواری لاگت کے سبب کسی بھی برآمدی کمپنی کے لیے باہر کے ممالک میں خریدار ڈھونڈنا بہت مشکل ہے۔'
انٹر لوپ کے چیئرمین اور حکومتی مشاورتی کمیٹی کے رکن مصدق ذوالقرنین کے خیال میں ’اتنا زیادہ ٹیکس اور کاروباری لاگت ہوتے ہوئے صنعتکاروں کے لیے منافع کمانا مشکل ہو گیا ہے۔‘ اُن کے مطابق وزیراعظم سمیت حکومتی وزرا کو اس بات کا ادراک ہے کہ ’ٹیکس کم ہونا چاہیے لیکن پھر اُس کے لیے انھیں ان شعبوں پر نظر ڈالنی چاہیے جہاں ٹیکس یا تو ہے ہی نہیں، یا بہت کم ہے۔‘
پاکستان کے وزیر خزانہ اورنگزیب خان نے حال ہی میں کہا تھا کہ پاکستان میں ’کارپوریٹ سیکٹر پر ٹیکس اتنا زیادہ ہے کہ کئی کمپنیاں ٹیکس کی شرح زیادہ ہونے کے سبب پاکستان سے بزنس چھوڑ کر جا رہی ہیں۔‘
لیکن وزارت خزانہ کے ترجمان کا کہنا ہے کہ نیسلے، گلوگل، بی وائی ڈی سمیت مشرق وسطیٰ کی کمپنیاں اور معدنیات کے شعبے سے منسلک کمپنیاں پاکستان کا رُخ کر رہی ہیں۔
صنعتکار عارف حبیب کا کہنا ہے کہ کھپت کے مقابلے میں صنعتوں کی پیداواری صلاحیت زیادہ ہے اس لیے ابھی نئی سرمایہ کاری نہیں ہو رہی ہے۔
انھوں نے کہا کہ ’لوگوں کے پاس پیسہ ہے لیکن محدود موقع ہونے کے سبب یہ رقم سٹاک مارکیٹ میں انویسٹ ہو رہی ہے لیکن حکومت چاہتی ہے کہ شرح نمو کو بڑھانے کے لیے توانائی کی قیمتیں اور ٹیکس کو کم کیا جائے تاکہ سرمایہ کاری بڑھے۔‘
لیکن عارف حبیب کو خدشہ ہے کہ شرح نمو تیز کرنے سے کہیں دوبارہ تجارتی اور مالیاتی خسارہ نہ بڑھ جائے۔
انھوں نے کہا کہ ’بٹن دبا کر چیزیں ٹھیک نہیں ہو سکتیں۔ دیکھنا یہ ہے کہ کیا حکومت کی سمت صحیح ہے۔‘
وزیر خزانہ کے مشیر خرم شہزاد کا کہنا ہے کہ حکومت دو چیزوں پر ترجیحی بنیادوں پر کام کر رہی ہے، یعنی بجلی کی قیمتوں اور نجی شعبے کے لیے ٹیکسوں کو کم کرنا۔ انھوں نے کہا کہ اس سلسلے میں آئی ایم ایف سے بھی بات چیت جاری ہے۔
خرم شہزاد نے واضح کیا ہے کہ حکومت ان اُمور کو حل کرنا چاہتی ہے تاکہ ملک میں نجی سیکٹر اور کاروبار کو وسعت ملے۔
پاکستان نے 2024 میں آئی ایم ایف سے سات ارب ڈالر مالیت کا پروگرام لیا تھا اور اب حکومت پُرامید ہے کہ 2027 میں ختم ہونا والا یہ پروگرام پاکستان کا آخری ہو گا۔
لیکن دوسری جانب اقتصادی تجزیہ کاروں کے خیال میں ترجیحات کے تعین اور اصلاحات کے بغیر یہ ناممکن ہے اور اُن کے خیال میں پاکستان میں وفاق اور صوبوں کے مابین وسائل کی تقسیم کے فارمولے پر بھی نظر ثانی کی ضرورت ہے۔
پاکستان میں وفاق اور صوبوں کے مابین وسائل کی تقسیم کے لیے نیشنل فنانس کمیشن کے تحت وسائل کی اکثریت صوبوں کو منتقل ہونے کے بعد وفاق کے پاس موجود وسائل میں سے بیرونی قرضوں پر سود کی ادائیگیاں، دفاع اور حکومت چلانے کے لیے ضروری اخراجات کے لیے درکار رقم، آمدن کے مقابلے میں کم ہے۔
رواں مالی سال کے بجٹ میں وفاقی حکومت کی جانب سے صوبوں کو این ایف سی فارمولے کے تحت 8200 ارب روپے منتقل کیے جائیں گے۔ وزارتِ خزانہ کا کہنا ہے کہ وفاق کے مقابلے میں صوبوں میں ٹیکس وصولی کی شرح بہت کم ہے۔
ترجمان وزارتِ خزانہ کا کہنا ہے کہ وفاقی حکومت کی ٹیکس وصولی کی شرح جی ڈی پی کا 11 فیصد ہے جبکہ صوبوں کی ٹیکس وصولی کی شرح ایک فیصد سے بھی کم ہے۔
اُن کے مطابق صوبوں کے لیے ضروری ہے کہ وہ جی ڈی پی کا کم سے کم تین فیصد تک ٹیکس اکٹھا کریں۔
ایسے میں مبصرین کا کہنا ہے کہ صوبوں کو ملنے والے وسائل سے انھیں اپنے خرچے خود ادا کرنے چاہییں۔
مصدق ذوالقرنین کے خیال میں ’جو کام وفاقی حکومت کے نہیں، وہ انھیں نہیں کرنے چاہییں جیسے بے نظیر انکم سپورٹ پروگرام کے لیے مختص 700 ارب روپے وفاق خود ادا کرنے کے بجائے صوبوں کو منتقل کرے۔‘
انھوں نے سوال کیا کہ ’بجلی اور گیس کی سبسڈی کی رقم وفاق خود کیوں ادا کر رہا ہے۔ جب صوبوں کو بغیر کچھ کمائے اتنے وسائل مل رہے ہیں تو انھیں کچھ ذمہ داری بھی ادا کرنا چاہیے۔‘
مصدق ذوالقرنین کا کہنا ہے کہ ’اگر کوئی صوبہ اپنے شہریوں کو زیادہ سبڈی یا زیادہ رعایت دینا چاہتا ہے تو یہ اچھی بات ہے۔ اس سے صوبوں کے مابین ایک اچھا مقابلہ پیدا ہو گا اور وہ ایک دوسرے کے مقابلے میں بہتر کارکردگی دکھانے کے لیے اپنی آمدن بڑھائیں۔‘
ماہر معیشت خاقان نجیب کا کہنا ہے کہ پاکستان میں خوشحالی کے لیے ضروری ہے کہ حکومت اخراجات بڑھا کر شرح نمو بڑھانے کے بجائے معیشت کا دائر کار بڑھایا جائے۔ انھوں نے کہا کہ ’پاکستان میں سرمایہ کاری کی شرح بہت کم ہے، بچت یا سیونگ کی شرح کم ہے، ٹیکس کا بیس چھوٹا ہے۔ جب تک یہ بہتر نہیں ہوتا ملک میں مستحکم اقتصادی ترقی حاصل کرنا ناممکن ہے۔‘
انھوں نے کہا کہ ’پاکستان کے لیے ضروری ہے کہ عوام کی خوشحالی کے لیے ایک ایسا اکنامک ماڈل بنایا جائے جس میں پیداواری صلاحیت اور زرعی پیداوار بڑھائی جائے تاکہ ہر سال تقریباً دس ارب کی زرعی اجناس باہر سے نہ خریدنی پڑیں۔ وفاق وہ ضروری خرچے کرے اور جنھیں کرنا ضروری ہے لیکن باقی خرچے صوبے خود کریں۔ یہ وہ اقدامات ہیں جن سے پاکستان ریگولیٹڈ مارکیٹ بنے گا۔‘
وزیرِ خزانہ کے مشیر خرم شہزاد کے بقول این ایف سی کے فارمولے پر نظرثانی کے لیے کام ہو رہا اور اس سلسلے میں ورکنگ گروپس بن گئے ہیں۔ وہ پُرامید ہیں کہ ’عوام کی بہتری کے لیے خوش اسلوبی سے اس معاملے کا حل نکل آئے گا۔‘
اقتصادی تجزیہ کاروں کے خیال میں سخت اقتصادی فیصلوں سے ہی ملک کو آئی ایم ایف سے نجات حاصل ہو سکے گی۔

### Article 33 ###
یہ 15 دسمبر 1971 کی رات تھی۔ پاکستانی فوج کی جانب سے انڈیا کے سامنے باضابطہ طور پر ہتھیار ڈالنے کی تیاریاں جاری تھیں اور ڈھاکہ میں تعینات پاکستان آرمی کی فورتھ ایوی ایشن سکواڈرن کو حکم ملا تھا کہ اپنے ہیلی کاپٹر اور اسلحہ تباہ کر دیں۔
مگر یہ پائلٹ قید نہیں، فرار چاہتے تھے۔
منصوبہ بظاہر سادہ تھا: ہیلی کاپٹر تباہ کرنے کے بجائے انھیں اُڑا کر برما لے جایا جائے۔ لیکن یہ فیصلہ موت کو دعوت دینے کے مترادف تھا۔۔۔۔ انڈین فضائیہ فضا پر مکمل غلبہ حاصل کر چکی تھی، ڈھاکہ انڈین فوج اور مکتی باہنی کے سخت گھیرے میں تھا اور نکلنے کا ہر راستہ بند دکھائی دیتا تھا۔
یہ مشرقی پاکستان سے آخری پرواز تھی کیونکہ اگلے ہی دن بنگلہ دیش وجود میں آ گیا۔
لیکن یہ لوگ آخر کیسے فرار ہوئے؟
اس سوال کا جواب جاننے کے لیے ہمیں آج سے 54 برس قبل اُس تاریک اور فیصلہ کن رات میں جانا ہو گا جہاں اس آپریشن کی کہانی، خود اس میں شریک افسران کی زبانی سامنے آتی ہے۔
اس وقت فورتھ ایوی ایشن سکواڈرن کی کمان لیفٹیننٹ کرنل سید لیاقت بخاری کر رہے تھے اور ڈھاکہ میں تعینات اس سکواڈرن کے پاس پانچ ایم آئی-8 اور چار الوئیٹ-تھری ہیلی کاپٹر شامل تھے۔
3 دسمبر 1971 کی شام، مغربی پاکستان سے انڈین ہوائی اڈوں پر پاکستان ایئر فورس کے فضائی حملوں کے فوراً بعد  اسی رات انڈین طیاروں نے ڈھاکہ ائیر فیلڈ پر حملہ کر دیا۔
یہ مکمل جنگ کا آغاز تھا۔ لیفٹیننٹ جنرل (ر) علی قلی خان اس وقت میجر کے عہدے پر فائز تھے اور ایم آئی-8 کے پائلٹ تھے۔ وہ 10 اپریل 1971 کو ڈھاکہ پہنچے تھے۔
بی بی سی سی بات کرتے ہوئے جنرل (ر) علی قلی خان اس وقت کو یاد کرتے ہوئے بتاتے ہیں کہ 26 مارچ کو بغاوت شروع ہونے کے بعد کئی جگہوں پر مکتی باہنی کا قبضہ ہو چکا تھا۔
اس وقت ڈھاکہ میں ایک ہی ائیرپورٹ تھا۔ علی قلی خان کے مطابق 3 دسمبر کی رات جب حملہ ہوا تو پہلے دن ہی تقریباً ڈھاکہ پر 130 ریڈز آئے اور ’انھوں (انڈین فضائیہ) نے ائیرپورٹ اُڑایا دیا۔ انڈین طیاروں نے بمباری سے مین رن وے تباہ کر دیا جس کے بعد پاکستان کی فضائیہ کے جہاز وہاں سے اڑان نہیں بھر سکتے تھے تاہم  فورتھ ایوی ایشن سکواڈرن کے ہیلی بورن آپریشن جاری رہے۔‘
ابتدائی تین دنوں میں انڈین فضائی حملوں کا مرکزی ہدف ڈھاکہ ایئر فیلڈ تھا، جس پر بار بار بمباری ہوتی رہی۔ علی قلی خان کے مطابق وہ (انڈین فضائیہ کے جہاز) ہر رات آ کر رن وے اُڑا جاتے تھے۔
انڈین فضائی برتری کے باعث ایم آئی–8 اور الوئیٹ ہیلی کاپٹروں کی زیادہ تر پروازیں رات کے وقت انجام دی گئیں۔ جنرل (ر) علی قلی خان کے مطابق وہ اور دیگر پائلٹ ’کبھی راشن لے جاتے، کبھی گولہ بارود۔ یہ سب کام رات کے وقت کیے جاتے تھے۔‘
ڈھاکہ کی فضاؤں پر انڈیا کا راج تھا۔۔۔ پائلٹوں کو یہ بھی معلوم نہیں ہوتا تھا کہ لینڈنگ پر وہ اپنی فوج کو دیکھیں گے یا دشمن کو۔
پاکستان کی عسکری ایوی ایشن کی سرکاری تاریخ اور کتاب ’ہسٹری آف پاکستان آرمی ایویشن 1947 تا 2007‘ میں میجر جنرل (ر) محمد اعظم اور میجر (ر) عامر مشتاق چیمہ لکھتے ہیں کہ ’سیاہ راتوں میں بغیر مناسب نیویگیشنل آلات اور سازوسامان کے انتہائی نچلی پرواز کرنا نہایت خطرناک تھا۔‘
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
علی قلی خان کے مطابق جب 15 دسمبر کی شام ’ہمارے کمانڈنگ افسر ایسٹرن کمانڈ پہنچے تو انھیں بتایا گیا کہ جنرل نیازی نے 16 دسمبر کو ہتھیار ڈالنے کا فیصلہ کر لیا ہے لہذا چیف آف سٹاف ایسٹرن کمانڈ (بریگیڈیئر باقر صدیقی) نے ہتھیار ڈالنے کی ہدایات دیتے ہوئے تمام بھاری سازوسامان، بشمول گنز، ٹینکس اور ہیلی کاپٹرز تباہ کرنے کا حکم دیا۔‘
’جب ہمارے سی او نے یہ سنا تو انھوں نے کہا کہ ہم سرنڈر کرنے اور جہاز تباہ کرنے کے بجائے یہاں سے نکل سکتے ہیں۔‘
جو افسران فرار چاہتے تھے ان کا مؤقف تھا کہ جنیوا کنونشن کے تحت ہتھیار ڈالنے کے بعد فرار ہر فوجی کا حق ہے، اس لیے ہیلی کاپٹروں کو تباہ یا دشمن کے حوالے کرنے کے بجائے پاکستان لے جا کر دوبارہ استعمال کیا جانا چاہیے، خاص طور پر جب مغربی پاکستان میں جنگ ابھی جاری تھی۔
علی قلی خان کے مطابق اس وقت نکلنے کے دو راستے تھے۔
’ایک تھا برما میں اکیاپ  (جسے اب میانمار کے نام سے جانا جاتا ہے)۔۔۔ یہ چٹاگانگ کے جنوب میں واقع تھا اور پاکستانی پائلٹ اڑ کر وہاں جا سکتے ہیں۔ اور دوسرا راستہ نیپال تھا۔‘
لیکن اکیاپ جانا زیادہ بہتر تھا۔ علی قلی خان کے مطابق یہی فیصلہ ہوا کہ ’ہم ہتھیار نہیں ڈالیں گے اور اپنے ہیلی اڑا کر برما لیجائیں گے۔‘
اضافی فیول ٹینک کے ساتھ ایم آئی-8 تقریباً 24 مسافر لیجانے کی صلاحیت رکھتا تھا۔ جبکہ الوئیٹ تھری پر ہتھیاروں کے ساتھ تین سے چار مسافر جا سکتے تھے۔
تاہم مسئلہ یہ تھا کہ اس وقت اس سکوارڈن کے تمام ہیلی ڈھاکہ چھاؤنی میں بکھرے پڑے تھے۔۔۔ کوئی کسی درخت کے نیچے چھپایا گیا تھا۔۔۔ کوئی ہیلی کسی سڑک پر کھڑا تھا۔۔۔ اور کوئی گالف کورس میں۔
علی قلی خان کے مطابق انھیں اپنے ہیلی تیار کرنے کا حکم ملا اور کہا گیا کہ ’آپ جہاز تیار کریں، مسافروں کے بارے میں ہم آپ کو بتائیں گے۔۔۔۔‘  انھوں نے رات کے 2 بجے اندھیرے میں اکیاپ جانے کا منصوبہ بنایا۔
بریگیڈیئر (ریٹائرڈ) سید لیاقت بخاری نے ہسٹری آف پاکستان آرمی ایویشن کو دیے گئے انٹرویو میں بتایا کہ بریفنگ کے دوران پائلٹس کو ہدایت دی گئی تھی کہ 16 دسمبر 1971 کو صبح 3 سے 3:35 کے درمیان پرواز کریں۔۔۔  ہر ہیلی کاپٹر پانچ منٹ کے وقفے پر اڑے گا۔ ایم آئی ایٹ، بیورز کے بعد اڑیں گے اور الوئیٹس اضافی فیول لے کر سست رفتار پرواز کریں گے۔
پہلی پرواز سی او لیاقت بخاری کی تھی۔۔۔ مگر پرواز سے قبل وہاں ایک ہنگامہ برپا تھا۔۔۔ فرار کی خبر جنگل کی آگ کی طرح پھیل چکی تھی اور دو سے تین سو لوگ جمع ہو گئے تھے۔ ہر کوئی ہیلی پر سوار ہونا چاہتا تھا۔ بلآخر اس ہیلی نے 40 مسافروں کے ساتھ ٹیک آف کیا۔
لیفٹیننٹ کرنل عاطف علوی کی عمر اس وقت سات سال تھی۔ انھوں نے میجر جنرل (ر) محمد اعظم اور میجر (ر) عامر مشتاق چیمہ کو بتایا کہ ’ہم چھ بہن بھائی تھے، آدھی رات کے وقت میرے والد جلدی میں آئے اور والدہ کو سامان باندھنے کو کہا۔ میں نے اپنا کرکٹ بیٹ پکڑا۔۔۔ پھر ہم جیپ میں ایک سکول پہنچے جہاں ایک بڑا ہیلی کاپٹر کھڑا تھا اور لوگ چیخ رہے تھے۔۔۔ کوئی جگہ نہیں تھی۔ والد ہمیں وہاں سے دوسرے مقام لے گئے اور وہاں ہمیں ہیلی کاپٹر پر جگہ ملی۔ مگر ہمارے والد پیچھے رہ گئے۔‘
ان ہیلی کاپٹروں میں سے سیٹیں ہٹا کر تمام سامان باہر پھینکا گیا اور خواتین کو سوار کیا گیا تاکہ زیادہ سے زیادہ جانیں بچائی جا سکیں۔
علی قلی بتاتے ہیں کہ انھیں جس ہیلی کو اڑانا تھا اس کے روٹر میں تھوڑی خرابی تھی۔ لہذا یہ فیصلہ کیا گیا کہ اس پر مسافر نہیں جائیں گے۔
علی قلی خان اور ان کے ساتھی پائلٹ جب رات کو روانگی کے مقام پر پہنچے تو ان کا دوسرا نمبر تھا۔
وہ بتاتے ہیں کہ ’پانچ منٹ بعد ہم اڑنے والے ہی تھے تو وہاں کچھ خواتین آئیں۔ ان کے ساتھ بچے بھی تھے۔ انھوں نے کہا کہ ہمیں بھی لے جائیں۔‘
وہ کہتے ہیں کہ ’ہم نے انھیں بتایا کہ ہمیں تو کوئی مسئلہ نہیں لیکن ہمارے ہیلی کاپٹر کا روٹر تھوڑا خراب ہے۔ ہم کوشش کر رہے ہیں اگر یہ اڑ گیا تو ہم آپ کو بھی لے جائیں گے۔ انھوں نے کہا ٹھیک ہے۔‘
اس ہیلی میں چند  خواتین اور ایک نوجوان لڑکا سوار ہو سکا۔
فضا میں دشمن کا غلبہ تھا تاہم پاکستانی پائلٹوں نے یکے بعد دیگرے نے اڑان بھری اور شمال کی طرف چٹاگنگ کے ساحل کے ساتھ ساتھ نیچی پرواز کرتے ہوئے اکیاب کی طرف گئے۔
اس دوران سخت وائرلیس خاموشی اختیار کی گئی، اندرونی یا بیرونی روشنی بالکل استعمال نہیں کی گئی۔ ایم آئی ایٹ کی کم از کم پرواز کا وقت دو گھنٹے 30 منٹ تھا اس لیے تین گھنٹے کا ایندھن ضروری تھا۔
سب سے آخری ہیلی ایم آئی ایٹ میجر منظور کمال باجوہ اڑا رہے تھے جو کسی ہنگامی لینڈنگ کی صورت میں دیگر ہیلی کاپٹرز کے لیے سرچ اینڈ ریسکیو کور فراہم کرنے کے ذمہ دار تھے۔
انھوں نے ہسٹری آف پاکستان آرمی ایوی ایشن کو بتایا کہ اس رات ’آسمان مکمل بادلوں سے ڈھکا ہوا تھا جو پائلٹس کے لیے شدید مشکل پیدا کر رہا تھا۔‘
رات 3 بج کر 35 منٹ پر جب وہ آخری ہیلی کاپٹر کے طور پر اُڑے تو انھوں نے چند لمحوں کے لیے لینڈنگ لائٹس جلائیں تاکہ درختوں کے اوپر سے محفوظ طریقے سے اُڑان بھر سکیں۔ ہیلی کاپٹر بہت بھاری تھا، جگہ بھی کم تھی اور رات کافی سرد تھی۔
اکیاب پہنچنے تک صبح ہو چکی تھی جسے فوجی اصطلاح میں ’فرسٹ لائٹ‘ کہتے ہیں۔ سورج نکل چکا تھا۔
تاہم آکیاب کے قریب پہنچتے ہی انھوں نے ریڈیو خاموشی اختیار کی تاکہ لینڈنگ کی اجازت سے انکار نہ ہو جائے۔
علی قلی خان بتاتے ہیں کہ ’جب ہم نے اکیاب کی ائیر فیلڈ دیکھ لی تو ہم سمندر کی طرف مڑ گئے اور تمام فوجی سامان، بشمول ذاتی ہتھیار، کیمرے، شناختی دستاویزات، لاگ بکس اور پاسپورٹ سمندر میں پھینک دیے، پھر واپس آئے اور لینڈ کیا۔‘
اس سے قبل وہ اپنے ہیلی کاپٹروں سے پاکستانی فوج کا نشان مٹا چکے تھے۔
وہ بتاتے ہیں کہ اگرچہ انھوں نے دوسرے نمبر پر ٹیک آف کیا تھا لیکن ان کا جہاز اکیاپ پہنچنے والا پہلا تھا۔ ’جب ہم نے وہاں لینڈ کیا اور میں جہاز سے نکلا تو ایک برمی فوجی دوڑتا آیا اور مجھ سے اردو میں پوچھا کہ کیا آپ پاکستانی ہیں؟ میں نے کہا ہاں، میں پاکستانی ہوں۔ اس نے پوچھا، کیا تم فوجی ہو؟ میں نے کہا نہیں، نہیں، ہم فلڈ پروٹیکشن کے لوگ ہیں۔ پھر اس نے کہا مسلمان ہو؟ میں نے کہا، ہاں۔۔۔ اس نے فوراً اپنا ہاتھ آگے بڑھایا اور کہا، میں بھی مسلمان ہوں  اور میرا نام مصطفیٰ کمال ہے۔‘
لیفٹیننٹ جنرل (ر) علی قلی خان کو آج بھی مصطفیٰ کمال یاد ہے۔
تھوڑی دیر میں دیگر ہیلی بھی اکیاب پہنچنے لگے۔۔۔ ان میں زیادہ تر خواتین، بچوں، سپاہیوں سمیت پائلٹس اور میکانک سوار تھے۔۔ سات جہازوں میں تقریباً  170 لوگ جمع ہوئے۔
ایک الوئیٹ تھری جسے وہ پیچھے چھوڑ آئے تھے، اگلے دن صبح 11 بجے پہنچا۔
اکیاب پہنچتے ہی انھیں برما آئل کمپنی کی عمارت میں رکھا گیا۔ وہاں کوئی پابندی نہیں تھی مگر پہرہ تھا۔
اکیاپ میں پاکستانی قونصلر بنگالی تھے اور وہ بھی بنگلہ دیشی بن چکے تھے۔ ان افراد نے ان کے گھر کچھ دیر قیام کیا۔
اگلے دن ایک جہاز آیا اور خواتین اور بچوں کو لے کر رنگون گیا، وہاں سے پی آئی اے  کا جہاز انھیں پاکستان لے آیا۔
تاہم علی قلی اور ان کے ساتھ موجود پائلٹوں اور دیگر فوجیوں نے چند دن قیام کیا۔ بعد میں ہر ایک پائلٹ کے ساتھ ایک بندوق بردار فوجی ہمراہ ہوا اور انھیں میکٹیلا ایئر بیس لے جایا گیا۔ جہاں سے ایک جہاز انھیں رنگون لے کر گیا۔۔۔ وہ تقریباً تین ہفتے وہاں رہے۔
وہ برما کے لوگوں کے اچھے سلوک کو یاد کرتے ہوئے بتاتے ہیں کہ وہاں بہت سے مسلمان تھے جن کے ساتھ وہ گھومتے پھرتے رہتے تھے اور اچھا وقت گزرا۔
پھر ایک دن انھیں بتایا گیا کہ پی آئی اے کا جہاز آئے گا جو رنگون لینڈ کرے گا اور انھیں مغربی پاکستان لے جائے گا۔ یوں تقریباً ایک ماہ بعد وہ مغربی پاکستان پہنچے۔
وہ  اپنے سارے ہیلی کاپٹر میکٹیلا چھوڑ آئے تھے۔ پھر پاکستان پہنچنے کے دو یا تین ہفتے بعد انھیں حکم ملا کہ واپس جاؤ اور اپنے جہاز لے آؤ۔
واپس جانے والوں میں علی قلی خان شامل نہیں تھے تاہم وہ بتاتے ہیں کہ روانگی سے قبل پائلٹس کو بریفنگ دی گئی تھی کہ ہیلی کاپٹروں کو رنگون سے جہاز کے ذریعے روانہ کیا جائے گا۔ تاہم جب وہ رنگون پہنچے تو صورتحال بدل چکی تھی۔ فوجی اتاشی نے بتایا کہ برمی حکومت پہلے ہی خاصی مخالفت کا سامنا کر چکی ہے اور وہ ہیلی کاپٹروں کو برما سے بھیجنے کی اجازت دے کر معاملے کو مزید متنازع نہیں بنانا چاہتی۔
پائلٹس کو ہدایت دی گئی کہ وہ منڈالے جائیں اور ہیلی کاپٹروں کو چین کے شہر کنمنگ تک اڑانے کی تیاری کریں اور اس کے بعد شنگھائی سے آگے بھیجنے سے متعلق ہدایات کا انتظار کریں۔ شناخت مٹانے کی غرض سے ہیلی کاپٹروں کو پہلے ہی سفید رنگ کیا جا چکا تھا۔
16 جنوری 1972 کی صبح منڈالے میں فضائی جانچ کے بعد تین ایم آئی-8 ہیلی کاپٹر چین کے لیے روانگی کی تیاری کر رہے تھے کہ برمی فضائیہ کا ایک چھوٹا فوجی طیارہ وہاں اترا اور پاکستانی فوجی اتاشی نے اطلاع دی کہ اب ہیلی کاپٹروں کو بنکاک لے جایا جائے گا۔
اسی روز ہیلی کاپٹرز کو رنگون کے قریب برمی فضائیہ کے اڈے ہمبائی لے جایا گیا جہاں ایک رات قیام کے بعد وہ مولمین پہنچے اور پھر بنکاک روانہ ہوئے۔
23 جنوری 1972 کو ان ایم آئی-8 ہیلی کاپٹروں کے پرزے روٹر وغیرہ نکال کر کشتیوں پر رکھے گئے اور اسی روز بحری جہاز کے ذریعے کراچی روانہ کر دیا گیا۔
فورتھ آرمی ایوی ایشن سکوارڈن وہ واحد سکوارڈن تھا جس نے مشرقی پاکستان میں سرینڈر نہیں کیا۔۔۔ علی قلی خان کہتے ہیں کہ ’ہمیں اس بات کی خوشی تھی کہ ہم ہتھیار ڈالنے کی بے عزتی سے بچ گئے۔‘

### Article 34 ###
کراچی کے کمرشل گنجان گُل پلازہ میں آتشزدگی نہ ہوتی تو شاید آج بھی سوشل اور نان سوشل میڈیا پر رائیونڈ میں وزیرِ اعلی مریم نواز اور کیپٹن صفدر اعوان کے صاحبزادے جنید صفدر کی شادی اور کراچی میں فریال تالپور اور میر منور علی تالپور کی صاحبزادی عائشہ کی شادی کی جھلکیاں اور تبصرے ہی چھائے رہتے۔
وجہ شاید یہ ہے کہ اِن دنوں کام کی مصالحے دار خبر کوئی ہے نہیں، اگر ہے بھی تو اسے شرائط و ضوابط  کے ساتھ ہی نشر یا شائع کیا جا سکتا ہے۔ بچپن ہمارا شہزادے، شہزادیوں کی کہانیاں پڑھ اور سُن کر گزرا۔ فخر ہم مغلیہ روایات پر کرتے ہیں اور رعایا انگریز کی رہے ہیں۔
مگر ہمارے پاس انگریزوں کی طرح صدیوں میں گڑا دورِ حاضر کا کوئی باضابطہ آئینی شاہی خاندان بھی تو نہیں۔ لے دے کہ دو ہی ایسے بااثر اشرافی سیاسی خاندان میسر ہیں کہ جن کے سہارے ہم وقت، بے وقت اپنے اچھے، بُرے سماجی و سیاسی ارمان نکال لیتے ہیں۔
میرے بچپن کی ایک یاد یہ بھی ہے کہ اگست 1968 میں اُردن کے ولی عہد شہزادہ حسن بن طلال اور شائستہ اکرام اللہ کی صاحبزادی شہزادی ثروت کی کراچی میں ہونے والی شاہی شادی کی تقریبات سرکاری پی ٹی وی نے مسلسل دکھائیں۔ اُن تقریبات میں فیلڈ مارشل ایوب خان بھی شریک تھے۔
میرے بعد والی نسل کی فوری یادداشت میں شاید 39 برس پہلے کی ایک  تقریب  ہو، یعنی بینظیر بھٹو اور آصف زرداری کی شادی۔ تب سوشل میڈیا نہیں تھا مگر قومی اخبارات  نے اِس شادی کا کم و بیش خیرمقدم کیا کیونکہ بھٹو خاندان میں کئی برس کے دُکھ اور غم کے تسلسل کے بعد یہ پہلی بڑی خوشی تھی۔ اس خوشی کو بھٹو خاندان نے خوشحال کلفٹن سے غریب لیاری کے ککری گراؤنڈ تک پھیلایا۔
پھر کوئی ایسی سیاسی عوامی شادی دیکھنے میں نہیں آئی مگر میڈیا کو تو کچھ نہ کچھ درکار رہتا ہی ہے اور تب تک سوشل میڈیا بھی لڑکپن میں داخل ہو چکا تھا۔ چنانچہ اور کوئی نہیں ملا تو ہم نے 2010 میں انڈین ٹینس سٹار ثانیہ مرزا اور پاکستانی ٹیسٹ کرکٹر شعیب ملک کی شادی کو شاہانہ رنگ دینے کی کوشش کی اور کئی روزہ کوریج کے جوش میں بیڈ روم میں لٹکی پھولوں کی لڑیوں تک کی گنتی تک کر ڈالی۔
چنانچہ یہ بات سمجھ سے بالا ہے کہ ان دنوں وزیرِ اعلیٰ پنجاب مریم نواز کے صاحبزادے جنید کی دوسری شادی کو لے کر اتنی بحث کاہے کو ہو رہی ہے کہ سوشل میڈیا دو کیمپوں میں بٹا  لگ رہا ہے۔
ایک خیمے کا خیال ہے کہ یہ خالصتاً نجی معاملہ ہے لہٰذا بیگانی شادی میں کسی عبداللہ کو دیوانہ نہیں ہونا چاہیے۔شریف خاندان میں اس سے پہلے کی شادیاں نہایت خاموشی اور سادگی سے انجام پائیں۔ بھلے وہ  مریم اور کیپٹن صفدر کی شادی ہو یا مریم کے چچا شہباز شریف اور کزن حمزہ شہباز کی شادیاں ہوں۔ جنید مریم نواز کا اکلوتا بیٹا ہے۔ ماں ارمان نہیں نکالے گی تو کون نکالے گا؟
اور یہ کہ جن جن کالم بازوں اور یوٹیوبر ناصحوں نے جنید کی شادی تقریبات کی کوریج کے لیے اپنے اپنے ٹرائی پوڈز پر کیمروں کے بجائے ایکسرے مشینیں فٹ کی ہوئی ہیں انھیں پنجاب کی شادیوں کے خرچے اور شان و شوکت کا اندازہ ہی نہیں۔
چارٹرڈ طیاروں میں خاص مہمان آتے ہیں۔ پنچ ہزاری نوٹوں کی برسات میں عالشیان مجرے سجتے ہیں، باراتیوں پر ڈالر، یورو اور پاؤنڈ لٹائے جاتے ہیں۔ ایک شادی میں تو آئی فونز تک نچھاور ہو گئے۔ جنید کی شادی میں تو ایسا کچھ بھی نہیں ہوا، پھر بھی مہندی کے مینیو کا سی ٹی سکین بھی چھاپ دیا گیا۔
مگر جو اصحابِ سوشل میڈیا مخالف کیمپ میں ہیں اُن کی دلیل ہے کہ شریف خاندان کوئی شاہی یا محض امیر صنعتی خانوادہ نہیں بلکہ ایک حکمران سیاسی خاندان ہے جسے اقتدار وراثت میں نہیں بلکہ بادلِ نخواستہ بیلٹ بکس کے توسط سے ملا ہے۔ چنانچہ اپنے حلقہِ انتخاب کے ابتر معیارِ زندگی اور رائے ونڈ کی آنکھیں خیرہ کرنے والی تصاویر کے عوام پر اثرات کو بھی محلِ نظر رکھنا چاہیے۔
اپوزیشن کی اور بات ہے، مگر کسی پبلک فِگر کی ہر ہر ادا اور اظہار عوامی تبصروں کی ملکیت ہے اور اس جا بے جا اظہار کے نتیجے میں، ہر اچھا بُرا پیغام پوری دنیا میں پھیل کر ریاستی امیج تشکیل دیتا ہے۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
ویسے بھی ان دنوں عالمی امرا میں یہ چلن بڑھ رہا ہے کہ وہ  نجی تقریبات کو میڈیا کی آنکھ سے دور رکھتے ہیں، اپنی تقریباتی تصاویر کے کاپی رائٹس کا اہتمام کرتے ہیں۔ نجی پن کو یقینی بنانے کے لیے گھر سے دور ’ڈیسٹینیشن شادیوں‘  کا چلن اسی لیے بڑھ رہا ہے۔
مجھے لگتا ہے کہ اس ساری ککھیڑ کی ذمہ دار پنجاب کی وزیرِ اطلاعات عظمیٰ بخاری ہیں۔ انھوں نے لگ بھگ دو برس پہلے اپنی وزیرِ اعلیٰ کے دفاع میں کہیں کہہ دیا کہ مریم نواز انتہائی سادہ طبیعت ہیں۔ وہ لان کے بھی جو سوٹ پہنتی ہیں ان کی قیمت چھ، آٹھ سو روپے سے زیادہ نہیں ہوتی۔ مگر میڈم وزیرِ اعلیٰ کا رکھ رکھاؤ ایسا ہے کہ دوسروں کو لگتا ہے جیسے بہت مہنگا لباس پہن رکھا ہو۔
بس پھر کیا تھا کمینے پاپارازی پیچھے ہی پڑ گئے۔ حالیہ سیلاب میں وزیرِ اعلیٰ پنجاب کے امدادی دوروں کے پوسٹروں کی دیوانہ وار سرکاری تشہیر سے لے کے ان کی جاپان، سوئٹزر لینڈ اور برازیل یاترا اور اب صاحبزادے کی شادی تقریبات تک کیا کیا حاسدانہ تبصرے نہیں ہوئے۔
اور تو اور موئے سوشل میڈیا نے فریال تالپور کی صاحبزادی عائشہ کی شادی کی کئی روزہ تقریبات کو بھی نیزے کی انی پر رکھ لیا۔ حالانکہ فریال کے پاس کوئی انتظامی و آئینی عہدہ نہیں۔ وہ تو بس اپنے خاندان کی امانت دار ہیں۔ کیا یہ بھی جرم ٹھہرا؟

### Article 35 ###
پنجاب بار کونسل کی جانب سے آئی ایس آئی کے سابق سربراہ فیض حمید اور یوٹیوبر رجب بٹ کے وکیل میاں علی اشفاق کا لائسنس معطل کرنے کا معاملہ سوشل میڈیا پر موضوع بحث بنا ہوا ہے۔
پنجاب بار کونسل کی جانب سے جمعرات کو جاری کیے گئے اعلامیے میں کہا گیا ہے کہ میاں علی اشفاق کے خلاف یہ کارروائی کراچی بار کے صدر اور جنرل سکریٹری کے خط کی روشنی میں کی گئی۔
پنجاب بار کونسل کی ایگزیکٹو کمیٹی کے چیئرمین ذبیح اللہ ناگرا کا کہنا ہے کہ خط میں اس ویڈیو کی جانب توجہ دلائی گئی جس میں مقامی وکلا کی ہڑتال کے باوجود ایڈووکیٹ علی اشفاق رجب بٹ کی وکالت کے لیے کراچی سٹی کورٹ میں پیش ہوئے۔
پنجاب بار کونسل کے حکم نامے میں کہا گیا ہے کہ ’وکالت ایک باوقار پیشہ ہے جس میں نظم و ضبط، اجتماعی مفاد اور پیشہ ورانہ اخلاقیات کی خلاف ورزی ناقابل برداشت ہے اور ایسے طرز عمل پر سخت قانونی کارروائی ناگزیر ہوتی ہے۔‘
حکم نامے میں کہا گیا ہے کہ ’ایک تو مقامی وکلا کی جانب سے کی گئی ہڑتال کو نظرانداز کیا گیا، بلکہ اس موقع پر میاں علی اشفاق نے وکلا کمیونٹی کے خلاف نامناسب گفتگو کی، جو ’سنگین پیشہ ورانہ بدیانتی‘ ہے۔‘
خیال رہے کہ یوٹیوبر رجب بٹ پیر کو اسلامی شعائر کی مبینہ توہین کے مقدمے کی سماعت کے لیے ایڈیشنل ڈسٹرکٹ اینڈ سیشن عدالت میں پیش ہوئے تھے۔ اس دوران اُن پر وکلا نے تشدد کیا تھا۔
رجب بٹ کے خلاف حیدری تھانے میں توہین مذہب کا مقدمہ درج ہے اور وہ اس مقدمے میں عبوری ضمانت پر ہیں۔
وکلا کا کہنا تھا کہ رجب بٹ اپنی ویڈیوز میں وکلا کمیونٹی کے خلاف نامناسب گفتگو کرتے تھے۔
واقعے کے بعد رجب بٹ کے وکیل بیرسٹر میاں علی اشفاق کی مدعیت میں سٹی کورٹ میں مقدمہ درج کر لیا گیا تھا، جس کے بعد پولیس نے 20 وکلا کو گرفتار کر لیا تھا۔
مقدمے میں کہا گیا تھا کہ رجب بٹ کے خلاف مقدمے کے مدعی ایڈووکیٹ ریاض علی سولنگی نے اپنے دیگر 20 وکلا ساتھیوں کے ہمراہ حملہ کیا جس کے نتیجے میں رجب بٹ کو شدید چوٹیں آئیں۔
پنجاب بار کونسل کے حکم میں مزید کہا گیا ہے کہ ’ایڈووکیٹ میاں اشفاق کے طرز عمل نے تنازع اور انتشار کا ماحول پیدا کیا جس سے وکلا برادری کی ساکھ اتحاد اور اجتماعی سالمیت کو شدید نقصان پہنچا۔‘
حکم نامے میں مزید کہا گیا ہے کہ ایگزیکٹو کمیٹی نے متفقہ طور پر ایڈووکیٹ میاں علی اشفاق کی وکالت کا لائسنس فوری طور پر معطل کرنے کا فیصلہ کیا ہے اور یہ معاملہ ضابطہ اخلاق کی کمیٹی کے سپرد کر دیا گیا ہے۔
وکلا کو لائسنس جاری کرنے والی پنجاب بار کونسل پاکستان کی سب سے بڑی صوبائی بار کونسل ہے جس کے دائرہ اختیار میں ایک لاکھ سے زائد لائسنس یافتہ وکلا اور 127 بار ایسوسی ایشنز کام کرتی ہیں۔
پنجاب بار کونسل کا قیام 1973 کے لیگل پریکٹیشنرز اینڈ بار کونسلز ایکٹ کے تحت عمل میں لایا گیا تھا اور اس نے باضابطہ طور پر یکم جنوری 1974 سے کام شروع کیا تھا۔
پنجاب بار کونسل کی ویب سائٹ کے مطابق بار پر تادیبی دائرہ اختیار کا استعمال کرتے ہوئے اور پریکٹس کرنے والے وکلاء کے حقوق، مفادات اور مراعات کے تحفظ کی ذمے داری ہے جبکہ یہ وکلا کے طرز عمل پر بھی نظر رکھتا ہے اور کسی بھی بدانتظامی کی صورت میں لائسنس معطل یا منسوخ کرنے کا حق محفوظ رکھتا ہے۔
حالیہ برسوں میں ایڈووکیٹ میاں علی اشفاق کا نام بار بار سامنے آتا رہا ہے۔
رجب بٹ سے قبل وہ یو ٹیوبر اور صحافی عمران ریاض کی بھی مختلف مقدموں میں وکالت کرتے رہے ہیں۔
وہ کورٹ مارشل کی کارروائی کا سامنا کرنے والے پاکستان کی خفیہ ایجنسی انٹر سروسز انٹیلی جنس کے سابق سربراہ فیض حمید کے بھی وکیل ہیں۔
گذشتہ ماہ فوجی عدالت نے آفیشل سیکرٹ ایکٹ کی خلاف ورزی اور سیاسی سرگرمیوں میں ملوث ہونے کے الزام میں فیض حمید کو 14 سال قید بامشقت کی سزا سنائی تھی۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
میاں علی اشفاق کی لائسنس منسوخی کے معاملے پر سوشل میڈیا پر بھی بات ہو رہی ہے۔
میاں علی اشفاق نے ایکس پر لکھا کہ اگرآپ صحیح چیز کے لیے کھڑے ہونے کے لیے میرے عزم کو جانچنا چاہتے ہیں تو آپ اسے پہلے سے کہیں زیادہ اور پہلے سے بہت بڑا دیکھیں گے۔ ’مجھے مزید آزمائیں، میں آپ کو ناکام کردوں گا۔‘
صحافی مطیع اللہ جان لکھتے ہیں کہ پنجاب بارکونسل کی ایگزیکٹو کمیٹی کے پاس ’کسی وکیل کا لائسنس معطل کرنے کا کوئی قانونی جواز نہیں ہے۔‘
اُن کا کہنا تھا کہ ’اس معاملے پر بار کونسل نے کسی ایسی شق کا حوالہ نہیں دیا، جس کے تحت وہ ایسا کر سکتی ہے۔ جبکہ حکم نامے پر تمام ایگزیکٹو ارکان کے بجائے صرف ایک کے دستخط موجود ہیں۔‘
صحافی اور کالم نویس بلال غوری لکھتے ہیں کہ’کراچی میں پیشی کے موقع پر رجب بٹ پر اس لیے تشدد کیا گیا کہ اُنھوں نے وکلا کی شان میں گستاخی کی تھی اور اب ان کے وکیل میاں علی اشفاق کا لائسنس معطل کردیا گیا۔ جو اس واقعہ کو چند وکلا کا انفرادی فعل سمجھ رہے تھے انھیں اندازہ ہوگیا ہو گا کہ یہ وکیل مافیا بن چکے ہیں۔‘
صحافی ثاقب بشیر کہتے ہیں کہجس نے ’سرِعام تشدد کیا اس کا لائسنس برقرار جس نے اس کے خلاف آواز اٹھائی اس کا لائسنس معطل۔۔۔آئین و قانون کراچی بار اور پنجاب بار کونسل نے مل کر بلندی پر پہنچا دیا ہے۔‘
پنجاب بار کونسل کی ایگزیکٹو کمیٹی کے چیئرمین ذبیح اللہ  ناگرہ کہتے ہیں کہ میاں علی اشفاق کا لائسنس معطل کر کے معاملہ ڈسپلنری کمیٹی کے سپرد کیا گیا ہے۔
بی بی سی سے گفتگو کرتے ہوئے اُن کا کہنا تھا کہ ڈسپلنری کمیٹی اُنھیں دفاع کا پورا موقع دے گی۔
ذبیح اللہ ناگرہ کا مزید کہنا تھا کہ ’ہم نے حکمنامے میں رولز کا حوالہ دیا ہے اور یہ پہلا موقع نہیں ہے کہ جب ضابطہ اخلاق کی خلاف ورزی پر کسی وکیل کا لائسنس معطل کیا گیا ہو۔‘
اُن کا کہنا تھا کہ ’ہم یہ نہیں کہہ رہے کہ جس وکیل نے رجب بٹ پر تشدد کیا، اُسے ایوارڈ ملنا چاہیے، لیکن اُس کے خلاف کارروائی کا اختیار سندھ بار کونسل کو ہے۔‘
حکمنامے پر صرف ایک دستخط ہونے کے سوال پر ذبیح اللہ ناگرہ کا کہنا تھا جو ایگزیکٹو آرڈر سوشل میڈیا پر گردش کر رہا ہے، یہ تمام ارکان کے دستخطوں سے پہلا تیار ہوا تھا۔ لیکن بعد میں ایگزیکٹو کمیٹی کے تمام ارکان نے اس پر دستخط کر دیے تھے۔

### Article 36 ###
پاکستان کے دارالحکومت اسلام آباد کی ایک عدالت نے توشہ خانہ ٹو کیس میں سابق وزیر اعظم عمران خان اور اُن کی اہلیہ بشریٰ بی بی کو مختلف دفعات کے تحت مجموعی طور پر 17، 17 سال قید کی سزا سنائی ہے۔
تحریک انصاف نے اس فیصلے کو عدالت میں چیلنج کرنا کا اعلان کیا ہے جبکہ حکومت کا کہنا ہے کہ فیصلہ انصاف پر مبنی ہے۔
سنیچر کے روز سپیشل جج سینٹرل شاہ رُخ ارجمند نے اڈیالہ جیل میں توشہ خانہ ٹو کیس کا محفوظ کیا گیا فیصلہ سنایا۔
عدالت نے توشہ خانہ ٹو کیس کے اپنے فیصلے میں عمران خان اور بشریٰ بی بی کو 10 ، 10 سال قید کی سزا سنائی اور عدالت نے تعزایرتِ پاکستان کی دفعہ 409 کے تحت دونوں کو سات، سات سال قید علیحدہ سے بھی سنائی۔
عدالت نے عمران خان اور بشریٰ بی بی کو ایک کروڑ 60 لاکھ روپے سے زائد کا جرمانہ بھی عائد کیا۔ اس کیس کا فیصلہ ڈیڑھ ماہ قبل محفوظ کیا گیا تھا اور آج اس مقدمے کا فیصلہ اڈیالہ جیل میں سنایا گیا۔
سابق وزیر اعظم عمران خان اور اُن کی اہلیہ بشریٰ بی بی نے توشہ خانہ ٹو کیس میں سزا کے خلاف اسلام آباد ہائی کورٹ سے رُجوع کا فیصلہ کیا ہے۔
اڈیالہ جیل کے اہلکار کے مطابق  فیصلہ سنانے کے وقت عمران خان اور بشریٰ بی بی کو کمرہ عدالت میں پیش کیا گیا اور ان کی موجودگی میں فیصلہ سنایا گیا تاہم عمران خان کی قانونی ٹیم کے مطابق یہ فیصلہ وکلا اور ملزمان کی غیرموجودگی میں سنایا گیا۔
عدالتی اہلکار کے مطابق فیصلہ سنانے سے قبل عمران خان کے وکیل سلمان صفدر کو نوٹس جاری کیا گیا تھا۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
پاکستان کے وفاقی وزیر اطلاعات عطا تارڑ نے توشہ خانہ ٹو کیس کے عدالتی فیصلے کو انصاف پر مبنی قرار دے دیا۔
نجی ٹی وی چینل جیو نیوز سے گفتگو میں وفاقی وزیر اطلاعات کا کہنا تھا بانی پی ٹی آئی عمران خان اور بشریٰ بی بی نے کروڑوں روپے کے تحفے کی قیمت بہت کم لگوائی تھی اور انھوں نے تحائف کی کم قیمت لگوا کر سرکاری خزانہ میں کم رقم جمع کروائی۔
عطا تارڑ کا کہنا تھا بانی پی ٹی آئی عمران خان اور بشریٰ بی بی کی توشہ خانہ ٹو کیس کی سزا 190 ملین پاؤنڈ کیس کی سزا ختم ہونے کے بعد شروع ہو گی۔
انھوں نے کہا کہ’ 14 سال کی سزا (190 ملین پاؤنڈ کیس میں) ختم ہو گی تو اس کے بعد 17 سال کی سزا شروع ہو گی۔
یاد رہے کہ توشہ خانہ ٹو کیس کی ابتدائی تحقیقات نیب نے کی تھی اور نیب ترامیم کی روشنی میں یہ کیس ایف آئی اے کو منتقل ہوا تھا۔ ستمبر 2024 میں ایف آئی اے نے تحقیقات کے بعد چالان عدالت میں جمع کروایا تھا۔
توشہ خانہ ٹو کیس میں سابق وزیراعظم عمران خان اور ان کی اہلیہ بشریٰ بی بی پر 12 دسمبر 2024 کو فرد جرم عائد کی گئی تھی۔
خیال رہے کہ توشہ خانہ کے پہلے کیس میں اسلام آباد ہائی کورٹ نے عمران خان اور بشریٰ بی بی کی سزا کو معطل کر رکھا ہے۔
سابق وزیر اعظم عمران خان اور اُن کی اہلیہ بشریٰ بی بی نے توشہ خانہ ٹو کیس میں سزا کے خلاف اسلام آباد ہائی کورٹ سے رُجوع کا فیصلہ کیا ہے۔
سینچر کو عمران خان کے وکیل سلمان صفدر نے اڈیالہ جیل کے باہر صحافیوں سے گفتگو کرتے ہوئے کہا کہ عمران خان نے ہدایت کی ہے کہ فیصلے کے خلاف تمام قانونی راستے اختیار کیے جائیں۔
سلمان صفدر کا کہنا تھا کہ توشہ خانہ ون اور سائفر کیس کی طرح اس مقدمے کے سماعت میں بھی کئی سقم موجود ہیں۔
اُن کا کہنا تھا کہ وہ عمران خان اور اُن کی اہلیہ کے توسط سے اس فیصلے کے خلاف اسلام آباد ہائی کورت میں اپیل دائر کریں گے۔
سلمان صفدر نے دعویٰ کیا کہ کل رات آٹھ بجے عمران خان کی قانونی ٹیم کو اطلاع دی گئی کہ صبح نو بجے توشہ خانہ ٹو کی سماعت اڈیالہ میں ہو گی۔
انھوں نے کہا کہ دھند کے سبب موٹروے بند تھی، موسم کی صورتحال کی وجہ سے ہم  جیسے تیسے لاہور سے یہاں پہنچے ہیں۔
اُن کا کہنا تھا کہ جج نے ملزمان اور وکلا کی عدم موجودگی میں فیصلہ سنا دیا۔
سلمان صفدر نے کہا کہ جج نے آج دلائل مکمل کر کے فل سٹاپ لگانا تھا لیکن اُن کے بقول ’جج آج لکھا لکھایا 59 صفحات کا فیصلہ ساتھ لے آئے۔
ایک جیل اہلکار نے بی بی سی کے نامہ نگار شہزاد ملک کو بتایا کہ جب جج فیصلہ سنا رہے تھے تو اس وقت عمران خان اپنی اہلیہ سمیت عدالت میں موجود تھے۔ جیل اہلکار کے مطابق جج نے تین بار عمران خان کو ڈائس پر آنے کو کہا مگر سابق وزیر اعظم نے ڈائس پر آنے سے انکار کر دیا۔
جیل اہلکار کے مطابق جب جج فیصلہ سنا رہے تھے تو عمران خان بشری بی بی سے گفتگو کر رہے تھے۔ اہلکار کے مطابق جج جب فیصلہ سنا کر چلے گئے تو عمران خان نے پوچھا کہ کیا فیصلہ سنایا گیا، جب عمران خان کو 17 برس کی سزا کا بتایا تو وہ یہ سن کر مسکرا دیے۔
جیل میں موجود صحافیوں سے عمران خان نے کوئی گفتگو نہیں کی۔ جیل اہلکار کے مطابق جیل کے اندر کمرہ عدالت میں پراسکیوٹر ذوالفقار نقوی کے علاوہ عمران خان کے ایک وکیل ارشد تبریز بھی موجود تھے۔
عمران خان کے وکیل سلمان صفدر نے بی بی سی کے نمائدہ عثمان زاہد سے گفتگو میں بتایا کہ عمران خان خیریت سے ہیں اور انھوں نے ملاقات کے دوران اپنی صحت سے متعلق کسی تشویش کا اظہار نہیں۔
سلمان صفدر کے مطابق جب عدالت نے عمران خان اور ان کی اہلیہ بشریٰ بی بی کو سزا سنائی تو عمران خان کا ایک وکیل جیل کے اندر موجود تھا تاہم عمران خان کی بہنوں اور صحافیوں کو جیل کے احاطے میں جانے کی اجازت نہیں دی گئی۔
عمران خان اور ان کی اہلیہ بشریٰ بی بی پر الزامات یہ ہیں کہ انھوں نے سنہ2021 میں دورۂ سعودی عرب کے دوران حاصل شدہ بلگاری جیولری سیٹ توشہ خانہ میں جمع نہیں کروایا۔
عدالت میں جمع کروائی گئی تفصیلات کے مطابق یہ بلگاری جیولری سیٹ وزیر اعظم کی اہلیہ کو سعودی ولی عہد محمد بن سلمان کی جانب سے دیا گیا تھا۔
تفصیلات کے مطابق بلگاری سیٹ میں ایک عدد بریسلٹ، انگوٹھی، جھمکے اور نیکلس بھی شامل تھا۔ سیٹ میں شامل انگوٹھی میں گلابی رنگ کا ہیرا جڑا ہوا تھا۔ بریسلٹ میں بھی گلابی ہیرے اور دیگر جواہرات جڑے تھے اور نیکلس میں بھی بیش قیمت موتی اور ہیرے لگے ہوئے تھے۔
ان پر یہ بھی الزام ہے انھوں نے اختیارات کا ناجائز استعمال کرتے ہوئے پرائیویٹ فرم سے جیولری سیٹ کی قیمت 58 لاکھ روپے لگوائی اور 29 لاکھ روپے ادا کیے۔
عدالت میں جمع کروائے گئے دفتر خارجہ اور سعودی عرب میں پاکستانی سفارت خانے سے حاصل شدہ ریکارڈ کے مطابق بلگاری سیٹ کی اصل قیمت سات کروڑ 15 لاکھ روپے سے زائد ہے۔
توشہ خانہ ٹو کیس، توشہ خانہ ون کیس سے مختلف ہے۔
اس سے قبل عمران خان اور بشریٰ بی بی کو توشہ خانہ کیس میں 14 سال قید کی سزا سنائی گئی تھی۔ عمران خان اور بشریٰ بی بی پر ایک ارب 57 کروڑ روپے جرمانہ بھی عائد کیا گیا تھا اور عمران خان کو عدالت کی جانب سے 10 سال کے لیے نااہل قرار دیا گیا ہے
لیکن اپریل 2024 میں اسلام آباد ہائی کورٹ نے اس سزا کو کالعدم قرار دے دیا تھا۔
توشہ خانہ ٹو کیس میں فصیلہ سنائے جانے کے بعد سوشل میڈیا پر اس فیصلے کے خلاف اور اس کے حق میں صارفین کھل کر اپنی رائے کا اظہار کر رہے ہیں۔
صحافی حامد میر نے کہا کہ عمران خان اور اُن کی اہلیہ کو ایک اور مقدمے میں سزا سنائی گئی ہے۔
سوشل میڈیا سائٹ ایکس پر اپنے بیان میں حامد میر نے کہا کہ عدالت کے فیصلے میں لکھا ہے کہ عمران خان کی عمر کو دیکھتے فیصلے میں نرمی برتی گئی ہے۔
انھوں نے لکھا کہ ’اس پر کچھ کہنے کی ضرورت نہیں ہے فیصلہ خود ہی بول رہا ہے۔‘
صحافی فہد حسین نے لکھا کہ فیصلے میں عمران خان کی عمر کا عجیب حوالہ دیا گیا ہے۔ انھوں نے لکھا کہ ’یہ بہت غیر پیشہ ورانہ ہے۔‘
صحافی مظہر عباس نے لکھا کہ عمران خان کی سزا سے اُن کی مقبولیت پر کوئی منفی اثر نہیں پڑے گا لیکن اس سزا  سے مزید سوالات پیدا ہوئے ہیں اور اُن کی جماعت پر مزید دباؤ پڑا ہے۔
مظہر عباس نے لکھا کہ اُن کی جماعت سیاسی طور پر کوئی حکمتِ عملی بنانے میں ناکام رہی ہے۔
ایکس پر اپنی پوسٹ میں مظہر عباس نے لکھا کہ ’ہماری سیاست مائنس فارمولا تاحال کارگر ثابت نہیں ہوا ہے اس سے پہلے  ماضی میں ایسی کوشش مائنس نواز اور مائنس بھٹو کے لیے بھی کی گئی۔‘
صحافی مبشر زیدی نے کہا کہ عمران خان اور بشریٰ بی بی کو ریاست کو ملنے والے تحفے نہیں فروخت کرنے چاہیے تھے۔
انھوں نے لکھا کہ اس سے جس  سیاستدان نے ہمیشہ کرپشن اور اشرافیہ کے خلاف بیانیہ بنایا وہ خود یہی کام کرتا رہا، افسوس‘۔

### Article 37 ###
شادی کی سالگرہ کا بڑا سا کیک، مرہم پٹی میں لپٹے ہوئے ہاتھوں کو ملا کر بنایا گیا دل، آئی سی یو کا وارڈ اور مریضوں کے گاؤن (لباس) پہنے نوجوان جوڑے کے چہرے پر زندگی سے بھرپور مسکراہٹ۔۔۔
یہ کوئی عام شادی شدہ جوڑا نہیں بلکہ یہ صوبہ سندھ کے ضلع شکار پور کی خاتون ڈی ایس پی پارس بکھرانی اور ان کے شوہر ڈی ایس پی ڈاکٹر ظہور احمد سومرو ہیں، جو چند روز قبل ڈکیتی کی واردات کے بعد ملزمان کو گرفتار کرنے کے آپریشن کے دوران ڈاکوؤں کی گولیوں کا نشانہ بن کر انتہائی زخمی حالت میں ہسپتال میں لائے گئے تھے۔
نو دسمبر کو اس جوڑے کی شادی کی سالگرہ کا دن تھا، جس کے لیے انھوں نے خصوصی طور پر کیک کا انتظام بھی کیا تھا مگر اس سے پہلے ہی وہ دونوں اس آپریشن میں زخمی ہو کر آئی سی یو پہنچ گئے اور یوں دو روز تاخیر سے ان کی سالگرہ ہسپتال کے وارڈ میں منائی گئی۔
یاد رہے کہ پارس بکھرانی اور ڈاکٹر ظہور احمد سومرو دونوں ہی  سندھ کی پولیس میں فرائض سر انجام دیتے ہیں اور ان دنوں ضلع شکار پور کی الگ، الگ حدود میں میں دونوں میاں بیوی بطو ڈی ایس پی تعینات ہیں۔
ڈی ایس پی پارس بکھرانی کو آئی سے یو سے اب کمرے میں منتقل کر دیا گیا ہے جبکہ ڈاکٹر ظہور احمد سومرو کو ہسپتال سے ڈسچارج کردیا گیا ہے۔ تاہم وہ ابھی بھی اپنی اہلیہ کے ساتھ ہسپتال میں موجود ہیں۔
بی بی سی نے جب سنیچر کی شام ان دونوں سے رابطہ قائم کیا تو اس وقت پارس بکھرانی کو آئی سی یو سے کمرے میں منتقل کیا جاچکا تھا مگر وہ تکلیف میں تھیں اور ممکنہ طور پر آئندہ چند دونوں کے لیے مزید بات چیت کرنے سے قاصر تھیں، جس پر ہماری بات چیت ڈاکٹر ظہور احمد سومرو سے با ت ہوئی۔
خاتون ڈی ایس پی پارس بکھرانی اور ڈی ایس پی ڈاکٹر ظہور احمد سومرو اس ماہ نو دسمبر کو شکار پور ہی کے ایک علاقے میں پولیس مقابلے میں زخمی ہوئے تھے۔
ڈاکٹر ظہور احمد ومرو نے بی بی سی اردو کو بتایا کہ اس ماہ کی سات اور آٹھ تاریخ کو شکارپور میں ڈکیتی کی واردت میں ایک تاجر سے 26 لاکھ روپیہ لوٹ لیا گیا تھا۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
ان کے مطابق پولیس نے جب واقعہ کی تفتیش کی تو پتا چلا کہ اس واقعہ کے مبینہ ملزمان شکار پورکی مچھر کالونی کے علاقے میں موجود ہیں، جوڈی ایس پی سٹی پارس بکھرانی کی حدود میں آتا ہے۔
ان کا کہنا تھا کہ ڈسڑکٹ پولیس آفیسر شکار پور کی جانب سے انھیں ہدایت ملیں کہ ملزمان کی گرفتاری کے لیے کارروائی کی جائے اور یہ آپریشن ڈی ایس پی پارس بکھرانی اور ڈاکٹر ظہور احمد سومرو کی قیادت میں ہوگا۔
ان کے مطابق مچھر کالونی کو پولیس کے لیےایک مشکل علاقہ سمجھا جاتا ہے۔
’نو دسمبر سے پہلے اس کی پوری منصوبہ بندی کی گئی۔ اس موقع پر میں نے پارس بکھرانی سے کہا کہ اس آپریشن کی قیادت میں کرتا ہوں اور وہ تھوڑا پیچھے رہ کر نگرانی کرلیں تو ہمیشہ کی طرح انھوں نے سختی سے کہا کہ علاقہ میرا ہے اور میں ہی اس آپریشن کی قیادت کروں گی، تاہم افسران کی ہدایت پر میں ساتھ دے سکتا ہوں۔‘
ڈاکٹر ظہور احمد سومرو کا کہنا تھا کہ آٹھ دسمبر کی شام کو پارس بکھرانی نے خود اپنے ساتھی افسران کے ساتھ مل کر اس آپریشن کی پوری منصوبہ بندی کی جس کے بعد ہم ساتھ گھر آ گئے اور صبح چھ بجے آپریشن کے لیے ساتھ نکلے۔
ڈاکٹر ظہور احمد نے مزید بتایا کہ اس روز صبح سویرے گھر سے ہم ایک ہی گاڑی میں ساتھ نکلے اور جب پولیس فورس کے ساتھ مچھر کالونی کی طرف گئے تو ایک جگہ پر منصوبے کے مطابق دونوں الگ الگ گاڑیوں میں سوار ہوگئے۔
یاد رہے کہ دونوں کو الگ الگ مقام سے آپریشن کی قیادت کرنا تھی۔
ڈاکٹر ظہور احمد کا کہنا تھا کہ ’ہمارا منصوبہ یہ تھا کہ ہم ملزمان کے ٹھکانے سے کچھ فاصلے پر پہنچ کر گاڑیوں کو ترتیب سے لگانے کے علاوہ بلٹ پروف جیکٹیں پہن لیں گے۔‘
’ہم جب ابھی اس مقام سے تھوڑے ہی فاصلے پر تھے کہ اونچائی پر بیٹھے ہوئے ملزمان نے اندھا دھند فائرنگ شروع کردی جس سے مجھے دو گولیاں لگیں جو پار ہو گئیں، مجھے فوری طور پر ایس ایچ او کی گاڑی میں بیٹھا کر ہسپتال پہنچایا گیا۔‘
ڈاکٹر ظہور احمد کہتے ہیں کہ پارس بکھرانی تھوڑے ہی فاصلے پر تھیں مگر وہ مجھے دیکھ نہیں پارہی تھیں۔
’جب پارس کو پتا چلا کہ میں زخمی ہو گیا ہوں تووہ میری گاڑی کی طرف آئیں اور اسی وقت ملزمان نے ان پر اندھا دھند فائرنگ کردی۔ جس سے ان کو بھی دو گولیاں لگیں اور وہ شدید زخمی ہو گئیں۔‘
ڈاکٹر ظہور کے مطابق ملزمان نے پارس بکھرانی کی گاڑی پر پچاس ساٹھ گولیاں فائر کر کے اس کو مکمل چھلنی کردیا۔
’مجھے یہ اطلاع ایس ایچ او کی گاڑی کےڈرائیورنے بتائیں جنھیں پارس بکھرانی کےڈرائیور نے یہ اطلاع دی تھی۔ میں اپنی تکلیف بھول گیا اور فوری طور پر گاڑی سے اتر کر پارس کی طرف جانا چاہتا تھا لیکن ایس ایچ او نے مجھے روک کر کہا کہ وہ مجھ سے پہلے ہسپتال پہنچ چکی ہوں گی۔‘
ہسپتال کی ایمرجنسی میں پہلے ڈاکٹر ظہور احمد سومرو پہنچتے ہیں اور پھر تھوڑی دیر کے بعد پارس بکھرانی کو بھی پہنچا دیا جاتا ہے۔
دونوں میاں بیوی انتہائی شدید تکلیف کے باوجود ایک دوسرے کے لیے مسکراتے ہیں۔ ایک دوسرے کو دیکھ کر ان کی مسکراہٹ کے پیچھے تکلیف کو موقع پر موجود سب لوگ محسوس کرتے ہیں۔
ڈاکٹر ظہور احمد سومرو کہتے ہیں ’جب میں ایمرجنسی میں پہنچا تو اس وقت تک پارس بکھرانی نہیں آئی تھیں، تاہم تھوڑی دیر بعد پارس بکھرانی کو بھی لایا گیا جو کافی تکلیف میں تھیں۔
’وہ مجھ سے زیادہ زخمی تھیں۔ ان کی حالت کے پیش نظر پہلے ایئر ایمبولینس کے ذریعے کراچی پہنچانے کی بات کی گئی، تاہم پھر سکھر ہی تمام انتظامات مہیا کیے گئے۔‘
اس موقع پر ڈاکٹر ظہور احمد سومرو نے اپنی اہلیہ سے کہا کہ ’گھبرانا نہیں اللہ سب ٹھیک کرے گا تو پارس بکھرانی نے ہمت کا مظاہرہ کرتے ہوئے کہا کہ جی بالکل میں ٹھیک ہوں آپ کیسے ہیں؟‘
اس کے بعد دونوں میاں بیوی کیا گیا اور خوش قسمتی سے انھیں کسی بڑی سرجری کی ضرورت نہیں پڑی۔
ڈاکٹر ظہور احمد سومرو کے مطابق ’جب علاج معالجہ کے بعد پارس بکھرانی ہوش میں آئیں تو انھوں نے مجھے کہا کہ جلدی سے ٹھیک ہوجائیں، پھر فیلڈ میں چلتے ہیں۔‘
ڈاکٹر ظہور احمد نے بتایا کہ نو دسمبر کا دن ہماری شادی کی سالگرہ کا دن ہے۔
’ہم نے اپنی شادی کی دوسری سالگرہ کے لیے ایک کیک کا خصوصی طور پر انتظام کیا ہوا تھا۔ مگر اس کیک کے ساتھ تو ہم اپنی شادی کی سالگرہ نہیں منا سکےکیونکہ دونوں زخمی ہوچکے تھے۔ 11دسمبر کو میئر شکار پور ہسپتال آئے اور جب انھیں یہ پتا چلا کہ نو دسمبر ہماری شادی کی سالگرہ کا دن تھا تو انھوں نے ہسپتال ہی میں ہمارے لیے کیک کا انتظام کردیا۔‘
ان کا کہنا تھا کہ ’ہم نے مریضوں ہی کے کپڑوں میں کیک کاٹا اور ایک دوسرے کو شادی کی مبارک باد پیش کی تھی۔ پارس بکھرانی تکلیف میں تھیں مگر اس تکلیف کے باوجود وہ میرے لیے مسکرانے کی کوشش کرتی تھیں۔‘
ڈاکٹر ظہور احمد سومرو کہتے ہیں کہ شکار پور سے پہلے وہ دونوں لاڑکانہ میں تعنیات تھے۔
وہاں پر اکثر کچے کے علاقے میں آپریشن ہوتے تھے۔ ایسے ہی ایک آپریشن سے قبل پارس بکھرانی نے میٹنگ میں کہا کہ آپ مجھے کچے کے علاقے میں کیوں نہیں لے کر جاتے۔ میں سب کچھ کرسکتی ہوں۔‘
ان کا کہنا تھا کہ ’خوش قسمتی سے اب تک ہماری تعیناتی ایک ہی ضلع میں ہوتی آئی ہے۔ اکثر جب کوئی ایسی مہم ہو تو میں پارس بکھرانی سے کہتا ہوں کہ آپ پیچھے رک کر نگرانی کرلیں تو وہ نہیں مانتیں بلکہ کہتی ہیں کہ مجھے خاتون پولیس آفیسر نہ کہا جائے بلکہ پولیس افسر ہوں جو سب کچھ کرسکتی ہے۔‘
ڈاکٹر ظہور احمد سومرو کہتے ہیں کہ ان کی اہلیہ نے تین چار پولیس مقابلوں میں حصہ لیا ہے اور اس دوران انھوں نے جم کر فائرنگ اور مقابلہ کیا تھا۔
’ان کا نشانہ مجھ سے بہتر ہے اور بہترین فائرنگ کرتی ہیں۔ اپنے علاقے کے تمام معاملات خود دیکھتی ہیں۔ رات کو گشت کرتی ہیں۔‘
انھوں نے بتایا کہ پارس بکھرانی نے انگلش لٹریچر میں نمل یونیورسٹی سے ماسٹر کیا ہے اور انھیں بچپن ہی سے پولیسنگ کا بہت شوق تھا اور ان کے والد نے بھی ان کی حوصلہ افزائی کی تھی، جس کے بعد وہ سندھ پبلک سروس کا امتحان پاس کرکے ڈی ایس پی بنی تھیں۔
ظہور احمد سومرو ایم بی بی ایس ڈاکٹر ہیں۔
ڈاکٹر بننے کے بعد پولیس میں جانے کا شوق ہوا جس کے لیے تین دفعہ سی ایس ایس کا امتحان دیا، جس میں دو مرتبہ تو کامیابی نہیں ملی مگر تیسری مرتبہ کامیابی ملی مگر اس وقت ان کو پولیس کے شعبے کے لیے منتخب نہیں کیا گیا تھا۔
پھر سندھ پبلک سروس میں ڈی ایس پی کے لیے امتحان ہوئے تو اس میں انھیں کامیابی مل گئی تھی۔
ڈاکٹر ظہور احمد سومرو کہتے ہیں کہ مقابلے کا امتحان پاس کرنے کے بعد دونوں کی سکھر کے ایس ایس پی ہی کے دفتر میں اٹیچمینٹ ہوئی جہاں دونوں کی پہلی ملاقات ہوئی اور اس کے بعد پولیس اکیڈمی اسلام آباد میں تربیت کے لیے بھیجا گیا جہاں پر تربیت کا ایک سخت شیڈول ہوتا ہے۔
ان کا کہنا تھا کہ صبح ورزش، پریڈ اور دیگر معاملات کے بعد کلاسز ہوتی ہیں اور اگر شام کو تھوڑا سا وقت مل جاتا تو کبھی کبھار ڈنر کے لیے چلے جایا کرتے۔
’وہاں پر اکثر پارس بکھرانی کوشش کرتیں کہ وہ بل ادا کریں مگرمیں نہیں کرنے دیتا تھا۔ اس طرح ہم قریب آتے چلے گئے۔‘
ڈاکٹر ظہور احمد سومرو کا کہنا تھا کہ ’اس دوران میں نے ہمت کرکے اپنے دل کی بات کہہ دی جس پر انھوں نے کہا کہ اپنے والدین کو میرے والدین کے گھر بھیجو اور یہ کہ حتمی فیصلہ والدین کا ہوگا۔ جس پر میں نے اپنے والدین کو بھیجا تو ان کے والدین نے رشتہ قبول کرلیا اور ہمارا نکاح ہوگیا تھا۔‘
ڈاکٹر ظہور احمد سومرو کا کہنا ہے کہ ’اس وقت میری ساری توجہ اپنی اہلیہ کی صحت کی جانب ہے اور میں ان کے ساتھ ہسپتال کے کمرے ہی میں ہوں جہاں پر ان کو ورزش کے علاوہ جذباتی سہارا اور صحت یاب ہونے میں مدد فراہم کررہا ہوں کہ مجھے پتا ہے کہ وہ دوبارہ فیلڈ میں جانے کو بے تاب ہیں۔‘

### Article 38 ###
آل انڈیا مجلس اتحاد المسلمین (اے آئی ایم آئی ایم) کے سربراہ اسد الدین اویسی نے وینیزویلا کے صدر نکولس مادورو کی امریکی سکیورٹی اداروں کے ہاتھوں گرفتاری کے بعد ایک تقریب سے خطاب میں انڈین وزیرِاعظم نریندر مودی کو سخت تنقید کا نشانہ بناتے ہوئے انھیں ممبئی حملے کے ملزمان کو پاکستان سے اِسی طرح اٹھوانے کا چیلنج دیا ہے۔
اتوار کی صبح ایک تقریب سے خطاب کرتے ہوئے اویسی نے کہا کہ ’مودی جی ہم آپ کو کہہ رہے ہیں کہ آپ پاکستان میں بھیج کر ممبئی کی سڑکوں پر سازش کرنے والوں، چاہے وہ مسعود اظہر ہو یا لشکرِ طیبہ، اگر آپ کا سینہ 56 انچ کا ہے تو اُن کو اٹھوا کر لائیے۔‘
ان کا کہنا تھا کہ اگر امریکی صدر ڈونلڈ ٹرمپ وینیزویلا کے منتخب صدر کو اپنی فوج کے ذریعے گرفتار کر کے امریکہ لے جا سکتے ہیں تو انڈیا بھی ایسا کر سکتا ہے۔ اویسی نے طنزیہ انداز میں کہا کہ ’اگر ٹرمپ کر سکتا ہے تو کیا آپ کم ہیں؟‘
خبررساں ادارے ’اے این آئی‘ سے جاری کردہ اویسی کی تقریر کے اس کلپ میں اویسی نے امریکہ کی وینزویلا میں کارروائی کے ساتھ ساتھ سعودی عرب کی یمن میں کارروائیوں کا حوالہ دیتے ہوئے کہا کہ جب دیگر ممالک اپنی فوجی طاقت استعمال کر سکتے ہیں تو انڈیا کیوں پیچھے رہے؟
یاد رہے کہ پاکستانی وقت کے مطابق سنیچر کی دوپہر امریکہ کے صدر ڈونلڈ ٹرمپ نے اعلان کیا تھا کہ امریکہ نے وینیزویلا پر حملہ کر کے صدر نکولس مادورو اور اُن کی اہلیہ کو گرفتار کر لیا ہے۔
اسد الدین اویسی کے اس بیان پر سوشل میڈیا پر مِلا جُلا ردِعمل سامنے آیا ہے۔ پاکستان کے صحافی اور تجزیہ کار اس بیان کو ’مودی کی اپنی خواہش‘ قرار دے رہے ہیں جبکہ بہت سے صارفین نے اس جانب حوالہ دیا کہ اویسی مودی پر تنقید کر رہے تھے۔
اویسی کی جانب سے اس بیان پر ردعمل دینے والے چند انڈین صارفین نے اِسے سیاسی بیان قرار دیا۔
کچھ کا خیال ہے کہ یہ مودی کو اُکسانے کے لیے تھا اور کچھ کے خیال میں ’کم از کم اویسی نام نہاد محب وطن انڈین سیاستدانوں سے بہتر بات‘ کر رہے ہیں۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
ایک صارف ابھیمنیو نے ایکس پر کہا کہ ’انڈیا یہ سب انصاف، قانون اور عالمی دباؤ کے ذریعے چاہتا ہے، طاقت کے بدترین استعمال کی مثالیں نقل کر کے نہیں۔‘
کرشنا نامی صارف نے لکھا کہ ’درست نکتہ ہے۔ تاہم، پاکستان ایک جوہری ریاست ہے جس کی سیاسی قیادت غیر مستحکم ہے، مگر اس کے باوجود اس کا تصور بھی ناممکن ہے۔ کوئی بھی ملک حتیٰ کہ امریکہ بھی، اس اقدام پر سنجیدگی سے غور نہیں کرے گا۔‘
وقاص نامی صارف نہ لکھا ’اویسی جانتے ہیں کہ مودی اور اُن کے ساتھی ایسا نہیں کریں گے۔ کیونکہ امریکہ اور چین پاکستان کی حمایت کر رہے ہیں اور ان کے پاس جوہری ہتھیار ہیں۔ یہ صرف حکومت پر دباؤ ڈالنے کے لیے ہے کہ وہ ردعمل دے۔‘
کچھ صارفین کے خیال میں ایسے کسی بڑے اقدام کے لیے قومی یکجہتی معنی رکھتی ہیں جو شاید انڈیا میں نہیں۔
ایسے ہی ایک انڈین تشار نامی صارف نے سماجی رابطی کی سائٹ ایکس پر ردِ عمل میں کہا ’کیونکہ انڈیا میں اویسی اور راہول گاندھی جیسے رہنما ہیں جو اپنے ہی ملک کے اقدامات پر سوال اٹھاتے ہیں۔ تاہم امریکی صدر کچھ بھی کر سکتے ہیں اور امریکی میڈیا اور امریکی ہر حال میں ان کی حمایت کریں گے۔
ایک پاکستانی صارف نے لکھا کہ ’انڈیا امریکہ نہیں ہے اور پاکستان ونیزویلا نہیں ہے۔‘ اسی طرح جاوید نامی ایک پاکستانی صارف نے لکھا کہ ’میں چاہوں گا کہ آپ پہلے پاکستان سے ایشیا کپ کی ٹرافی اٹھوائیں، محسن نقوی نے وہ ابھی تک نہیں دی۔‘
حالیہ عرصے میں شدید لڑائی اور تناؤ کی صورتحال کا سامنا کرنے والے ایٹمی قوت کے حامل دو ہمسایہ ممالک کے اہم سیاسی عہدوں پر براجمان افراد کی جانب سے بیانات میں کس قدر سنجیدگی کی ضرورت ہے اور اسد الدین اویسی کا بیان کیا مودی حکومت کو اُکسانے کی ایک ’کوشش ہے‘؟
بی بی سی کے اس سوال کے جواب میں صحافی و تجزیہ کار نسیم زہرہ کہتی ہیں کہ ’ٹرمپ نے جو کیا وہ قانون کے برخلاف ہے، لیکن اویسی کے اس بیان پر ہم یہی کہہ سکتے ہیں کہ بلی خود بھی نہیں بول رہی بلکہ اووروں سے بلوا رہی ہے۔‘
انھوں نے کہا کہ ’اسد الدین اویسی صاحب جو فرما رہے ہیں وہ معذرت کے ساتھ خود مضحکہ خیز اور احمقانہ بات ہے جبکہ مئی 2025 کے بعد سے بہت سی ہوائی باتیں (انڈین) حکومت خود بھی کرتی ہے۔ ‘
بی بی سی سے بات چیت میں سینیئر صحافی حامد میر نے کہا کہ ’اسد الدین اویسی نے جو مطالبہ کیا ہے وہ دراصل مودی کی ہی اپنی ایک خواہش ہے جس پر عملدرآمد کی وہ کئی بار کوشش کر چکے ہیں مگر انھیں ہمیشہ ناکامی ہوئی ہے۔‘
’میرے خیال میں یہ بیان جنگ پر اکسانے کی کوشش نہیں بلکہ انھوں نے مودی حکومت کے کہنے پر بیان دیا ہے تاہم مودی کی حواہش پہلے بھی ناکام ہوئی اور آئندہ بھی ناکام ہو گی۔‘
حامد میر کے مطابق ’اسد الدین اویسی بظاہر مودی کے مخالف نظر آتے ہیں لیکن یہ اندر سے ہمیشہ اُن کے ساتھ رہے ہیں اور مودی صاحب کے جذبات کی ترجمانی کرتے ہیں، اس کا سب سے بڑا ثبوت یہ ہے کہ پچھلے سال پہلگام کے واقعے کے بعد مودی کی حکومت نے پارلیمانی وفد مختلف ممالک میں بھیجا اس میں ششی تھرور اور اسد اویسی بھی شامل تھے جنھوں نے وہاں جا کر مودی سرکار کے جھوٹ پر مبنی بیانیے کی ہی تشہیر کی تھا۔‘

### Article 39 ###
29 نومبر کو اسلام آباد کی نیشنل ڈیفینس یونیورسٹی میں 27ویں نیشنل سکیورٹی ورکشاپ کا انعقاد ہوا جس میں اراکین پارلیمنٹ، سینئر سول و ملٹری افسران، تعلیمی اداروں اور سول سوسائٹی کے نمائندوں نے شرکت کی۔
اس کانفرس میں پاکستان تحریکِ انصاف کے چند رہنماؤں نے بھی شرکت کی۔ نیشنل سکیورٹی ورکشاپ میں شامل ہونے والے پی ٹی آئی کے رہنماؤں میں قومی اسمبلی کے حلقہ این اے 33 نوشہرہ سے کامیاب ہونے والے سید شاہ احد علی، سینٹر مشال یوسفزئی، خیبر پختونخوا کی صوبائی اسمبلی کے  سپیکر بابر سلیم سواتی بھی شامل تھے۔
پاکستان تحریکِ انصاف کے رہنماؤں کے اس کانفرنس میں شامل ہونے کے بعد پارٹی سے تعلق رکھنے والے افراد کی جانب سے ردِ عمل سامنے آیا اور ان پر تنقید کا سلسلہ شروع ہوا۔
شوسل میڈیا پر تنقید کے بعد ان رہنماؤں نے اپنے اپنے انداز میں وضاحتی بیانات جاری کرنا شروع کیے۔
این ڈی یو کی سکیورٹی کانفرنس میں شامل ہونے والے پی ٹی آئی کے ارکان پر تنقید کے بعد سینٹر مشعل یوسفزئی نے ایکس پر اپنے ایک بیان میں لکھا کہ ’میں عمران خان کی ورکر و سپاہی ہوں اور عمران خان ہی کی وفا دار ہوں۔ ہمیں عمران خان نے ہی پارٹی و پارلیمانی ڈسپلن کا پابند بنایا ہے، میں نے نا ہی کوئی بریفنگ اٹینڈ کی ہے نا ہی کسی سے کوئی ملاقات کی ہے۔‘
اُن کا اپنے وضاحتی بیان میں مزید کہنا تھا کہ ’پارلیمانی پارٹی نے نام دیے تھے لیکن میں ذاتی مصروفیات اور ترجیحات کی وجہ سے شرکت نہیں کر سکی، یہ ایکڈیمک ورک شاپ تھی اور اس میں ماضی میں موجودہ پی ٹی آئی کی 90 فیصد پارلیمنٹیرینز (صوبائی اسمبلی اور نیشنل اسمبلی کے ممبران اور سینیٹرز) شرکت کر چکے ہیں حتیٰ کہ پچھلے سال بھی ہمارے ممبران نےاین ڈی یو ورکشاپ میں شرکت کی تھی اگر پیچھلے سال ہی روک دیا جاتا اور پالیسی واضح ہوتی تو کوئی بھی جانے کی گستاخی نا کرتا۔‘
مشعل یوسفزئی کا مزید کہنا تھا کہ ’ہماری عمران خان تک رسائی نہیں ہے تا کہ ہمارا یہ موقف ان تک پہنچ سکے ۔ جلد یا بدیر جب بھی خان صاحب سے ملاقات ہوگی حقیقت ان تک پہنچ جائے گی۔‘
قومی اسمبلی کے رکُن سید شاہ احد علی نے بھی ایکس پر ایسا ہی پیغام لکھا۔
اس سے قبل سپیکر خیبرپختونخوا اسمبلی بابر سلیم سواتی نے این ڈی یو میں جانے کے حوالے سے وضاحت کرتے ہوئے اپنے ایک ویڈیو بیان میں کہا تھا کہ ’این ڈی یو میں اس طرح کے بحث و مباحثے ہوتے ہیں اور اس میں تقریباً ہر ادارے کا سربراہ آتا ہے اور اس میں مُلک کی سکیورٹی کے حوالے سے بات ہوتی ہے۔‘
30 نومبر کو وزیر اعلیٰ خیبر پختونخوا سہیل آفریدی کے ساتھ ایک پریس کانفرنس میں اُن کا مزید کہنا تھا کہ ’اس کانفرنس میں شامل ہونا کوئی ایسی بات نہیں ہے کہ جس کو تنقید کا نشانہ بنایا جائے اور اس پر بحث کی جائے، یہ مُلک ہم سب کا ہے اور اس کے ادارے ہم سب کے ادارے ہیں۔‘
سلیم سواتی کا کہنا تھا کہ ’اس سے پہلے بھی ہماری کے پی اسمبلی سے لوگ اس طرح کے پروگرامز میں شامل ہوتے رہے ہیں اور آئندہ بھی جاتے رہیں گے۔‘
پاکستان تحریکِ انصاف کے رہنماؤں کے این ڈی یو کی سکیورٹی کانفرنس میں شرکت پر سابق وزیر اعظم عمران خان کے ایکس اکاؤنٹ پر منگل کی رات جاری ہونے والے ایک بیان میں اُن کی جانب سے کہا گیا ہے کہ ’این ڈی یو ورک شاپ میں تحریک انصاف کے لوگوں کی شرکت شرمناک ہے۔ ایک جانب ہم لوگ ہر قسم کی سختیاں برداشت کر رہے ہیں تو دوسری جانب جب ہمارے ہی لوگ ہم پر ظلم ڈھانے والوں سے سماجی تعلقات بڑھانے کی کوشش کرتے ہیں تو مجھے انتہائی تکلیف ہوتی ہے۔‘
بانی پی ٹی آئی کا کہنا تھا کہ ’وکٹ کے دونوں جانب کھیلنے والوں کی میری پارٹی میں کوئی جگہ نہیں ہے۔ ایسے لوگ تحریک انصاف کے ’میر صادق‘ اور ’میر جعفر‘ ہیں۔‘
پاکستانی فوج کے شعبہ تعلقاتِ عامہ کی جانب سے جاری ایک بیان میں اس ورکشاپ سے متعلق کہا گیا ہے کہ ’اس ورکشاپ میں اراکینِ پارلیمنٹ، سینئر سول اور عسکری افسران، علمی دنیا اور سول سوسائٹی کے نمائندگان نے شرکت کی۔‘
اس ورکشاپ کے مقاصد کے حوالے سے بات کی جائے تو منتظمین کے مطابق اس کا مقصد ’ملک میں قومی سطح پر مکالمے کو فروغ دینے، ادارہ جاتی صلاحیت میں اضافہ کرنے اور قومی سطح پر مربوط حکمت عملی اپنانے کا ایک اہم پلیٹ فارم بنی ہوئی ہے۔‘
تاہم آئی ایس پی آر کا اس کانفرنس سے متعلق بیان میں کہنا ہے کہ ’نیشنل سکیورٹی ورکشاپ مکالمےکو فروغ دینے کے لیے پلیٹ فارمز میں سے ہے اور اس سے پاکستان کو درپیش موجودہ سکیورٹی چیلنجز کا مؤثر طریقے سے مقابلہ کیا جاسکتا ہے۔ یہ قومی سلامتی کے لیے قومی حکمتِ عملی کومضبوط بنانے میں اہم کردار ادا کرتا ہے۔‘
واضح رہے کہ اس کانفرنس میں صدرِ پاکستان آصف علی زرداری نے بھی شرکت کی۔
اس موقع پر اُن کا کہنا تھا کہ ’پاکستان کو درپیش سکیورٹی چیلنجز سے نمٹنے کیلئے باخبر قیادت، قومی یکجہتی اور مربوط پالیسی سازی ضروری ہے۔‘
نیشنل ڈیفنس یونیورسٹی 1960 دہائی میں قائم ہونے والا ایک تعلیمی ادارہ ہے۔
نیشنل ڈیفنس یونیورسٹی یا این ڈی یو پاکستان کی مسلح افواج کے جائنٹ سٹاف ہیڈ کوارٹرز (جے ایس ہیڈ کوارٹرز یا مشترک فوجی مرکز) کی سرپرستی میں نیشنل سکیورٹی اینڈ سٹریٹجک سٹڈیز یا قومی سلامتی اور تزویراتی تحقیقات کی اعلیٰ تعلیم کے لیے قائم کردہ ایک ادارہ ہے۔
اس کے موجودہ صدر لیفٹینینٹ جنرل بابر افتخار ہیں جو اس سے قبل ڈی جی آئی ایس پی آر تعینات رہ چکے ہیں۔

### Article 40 ###
روس کے صدر ولادمیر پوتن  کو خدشات تھے کہ ایران کے جوہری پروگرام میں پاکستان مبینہ طور پر معاونت کر سکتا ہے اور پوتن نے سابق امریکی صدر جارج ڈبلیو بُش سے سنہ 2001 اور سنہ 2005 میں ہونے والی اپنی دو ملاقاتوں میں اس ضمن میں اپنے خدشات کا اظہار کیا تھا۔
امریکہ میں نیشنل سکیورٹی آرکائیو نے سابق امریکہ صدر جارج ڈبلیو بش اور روس کے صدر ولادیمیر پوتن کے درمیان سنہ 2001، سنہ 2005 اور سنہ 2008 میں ہونے والی ملاقاتوں کی معلومات جاری کر دی ہیں۔
مختلف ادوار میں ہونے والے اِن ملاقاتوں میں انسدادِ دہشت گردی، یوکرین، جوہری عدم پھیلاؤ، القاعدہ، عراق میں امریکہ اور اتحادی افواج کا حملہ اور نیٹو کے معاملات زیر بحث آئے تھے۔
صدر بش اور پوتن کے مابین ہونے والی تینوں ملاقاتوں میں ہونے والی بات چیت یا مکالمہ حرف با حرف جاری کیا گیا ہے۔
ان ملاقاتوں میں دونوں صدور کے مابین ایران کے تناظر میں ہونے والی گفتگو میں پاکستان، اُس وقت کے فوجی صدر جنرل پرویز مشرف اور پاکستان کے جوہری سائنسدان عبدالقدیر خان کے معاملے پر بھی سرسری بات چیت ہوئی۔
امریکہ کی نیشنل آرکائیو نے 16 جون 2001 میں سلوانیہ کے برڈو محل میں صدر بش اور صدر پوتن کے مابین ہونے والی پہلی ملاقات کا ٹرانسکرپٹ جاری کیا ہے۔
یہ ملاقات دوپہر دو بج کر 50 منٹ پر شروع ہوئی اور شام چار بج کر 10 منٹ تک جاری رہی۔
اس ملاقات میں امریکی سیکریٹری خارجہ کونڈی لیزا رائس بھی موجود تھیں جبکہ ولادیمیر پوتن کے ساتھ اُن کی سکیورٹی کونسل کے سیکریٹری شریک تھے۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
ایک گھنٹے 20 منٹ تک جاری رہنے والی ملاقات میں دونوں صدور نے روس اور امریکہ کے مابین قریبی سٹریٹجک تعلقات کے فروغ میں دلچسپی کا اظہار کیا۔
ملاقات میں ایران، شمالی کوریا اور نیٹو کی توسیع پر بات ہوئی ہے اور دونوں ممالک کے صدور نے امریکہ اور روس کے مابین ہتھیاروں سے متعلق معاہدے اور جوہری عدم پھیلاؤ پر بات کی۔
روس کے صدر پوتن اور امریکی صدر کے مابین ہونے والی پہلی ملاقات میں دو بار پاکستان کا ذکر ہوا اور تشویش کا اظہار کیا گیا۔
اس حوالے سے ہونے والی بات چیت ذیل میں بیان کی جا رہی ہے:
صدر پوتن: میں ایران کے لیے میزائل ٹیکنالوجی کی مخالفت کروں گا۔ اس علاقے میں کچھ ایسے ملک ہیں جو اس سے پیسے کمانا چاہتے ہیں اور میں نے یہ بھی سُنا ہے کہ آپ (صدر بُش) ایران سے تعلقات معمول پر لا رہے ہیں؟
صدر بش: نہیں، یہ درست نہیں ہے۔ کانگریس ایسا کبھی نہیں ہونے دے گی۔
صدر پوتن: لیکن امریکہ کی جانب سے میک فارلینڈ ایرانی پارلیمنٹ سے رابطے میں ہیں۔
صدر بش: یہ صحیح نہیں ہے۔
صدر پوتن: لیکن جرمنی نے ایران کے ساتھ 28 ڈی ایم کی کریڈٹ لائن کھول لی ہے، ایران کے لیے چیزیں کُھل رہی ہیں، روایتی نوعیت کے ہتھیاروں کی تجارت ایک معمول کی تجارتی سرگرمی ہے۔ حساس معاملات میں ایرانی ماہرین نے ہمارے ماہرین کے لیے کئی سوال چھوڑے ہیں۔ اس میں کوئی شبہ نہیں ہے کہ انھیں جوہری ہتھیار چاہییں۔ میں نے اپنے لوگوں سے کہا کہ انھیں ایسا کچھ نہ بتائیں۔ اور میں آپ کو یہ بتانا چاہتا ہوں کہ ہم مشترکہ طور پر عراق کے ساتھ کام کرنے کی کوشش کر رہے ہیں۔
’میں کیوبا پر بات کرنا چاہتا ہوں کہ میں وہاں کیوں گیا تھا۔ انھوں نے ہمیں ایک بیکار جوہری پلانٹ بھیجا تھا، جس کے ہم نے تین کروڑ ّڈالر ادا کیے تھے۔ وہ بالکل اچھا نہیں تھا۔ اسی لیے میں کیوبا گیا۔
مجھے پاکستان کے بارے میں خدشات ہیں۔ وہ جوہری ہتھیار رکھنے والی جُنتا ہے۔ وہاں بھی جمہوریت نہیں ہے اور وہاں تو مغربی (ممالک) کوئی تنقید نہیں کرتے۔ انھیں اس بارے میں بات کرنی چاہیے۔
صدر بش: مجھے یہ جان کر اچھا لگا کہ جو آپ کو درپیش خطرات ہیں وہ امریکہ اور روس میں ٹکراؤ کا باعث نہیں ہیں۔
اِسی بات چیت میں صدر پوتن نے کہا کہ روس نے امریکہ کو، یہاں تک کے سرد جنگ کے دنوں میں بھی، خطرہ نہیں سممجھا۔ پوتن نے مزید کہا کہ چین کے معاملے پر امریکہ نے 50 سال پہلے جو کہا تھا ہم نے اسے سنجیدہ لیا تھا اور ہم اسے محتاط انداز میں دیکھ رہے۔
اس کے جواب میں صدر بش نے اپنی پوزیشن کو واضح کرتے ہوئے کہا کہ سرد جنگ کا زمانہ، شکوک و شبہات، مقابلہ کرنے اور ایک دوسرے کو ختم کرنے کا دور تھا۔ جس پر پوتن نے کہا کہ سرد جنگ کو ختم کرنے کا کام آپ نے بہت اچھے طریقے سے کیا۔
صدر بش نے یورپ میں ولادیمیر پوتن کی ساکھ کی تعریف کی۔ اپنی بات چیت کے دوران انھوں نے کہا کہ ’یورپ میں آپ کی ساکھ اچھی ہے، لیکن آپ آزاد میڈیا کے بارے میں کوئی فیصلہ کیوں نہیں کرتے؟‘
صدر پوتن: مجھے پاکستان اور افغانستان پر بات ختم کرنے دیں۔ افغانستان میں جنگ جاری ہے۔ یہ ہماری بنیادوں کو ہلا رہا ہے۔ وہاں اسامہ بن لادن موجود ہے۔ ہم نے تعاون کرنا شروع کیا تھا لیکن افغان ورکنگ گروپ کا پتا لگنے سے وہ ختم ہو گیا۔ روس اور امریکہ کے تعاون کی مخالف  طاقتوں نے یہ کیا ہے۔ میں نے اس مسئلے کی وجہ سے اپنے کئی ایجنٹس کھو دیے ہیں۔
اسی ملاقات کے دوران صدر پوتن نے امریکی صدر سے افغانستان میں طالبان کے بارے میں بھی پوچھا۔
صدر بش نے پوتن سے کہا کہ وہ سمجھتے ہیں کہ روس مغرب کا دشمن نہیں بلکہ اُس کا حصہ ہے اور انھوں نے اپنی ملاقات میں روس میں میڈیا کی آزادی پر بات کی جبکہ پوتن نے انسدادِ دہشت گردی اور سکیورٹی خدشات پر بات کی۔
اس ملاقات میں پوتن نے کہا کہ سویت یونین کے خاتمے کے بعد روس نے ہزاروں کلومیٹر کا علاقہ رضاکارانہ طور پر یوکرین کو دیا ہے۔ انھوں نے نیٹو میں روس کی رکنیت پر سوال اٹھاتے ہوئے کہا کہ انھیں اس معاملے پر ’تنہا‘ چھوڑ دیا گیا ہے۔
امریکہ کے صدر جارج ڈبلیو بش اور روس کے صدر کے مابین دوسری ملاقات امریکہ دارالحکومت واشنگٹن ڈی سی میں ہوئی۔ یہ ملاقات 16 ستمبر 2005 کو ہوئی۔
نینشل آرکائیو کی جاری دستاویزات کے مطابق اوول آفس میں دوپہر کو ہونے والی یہ ملاقات دو بج کر 15 منٹ پر شروع ہوئی اور آدھے گھنٹے تک جاری رہی۔
امریکی صدر کے دفتر میں ہونے والی اس ملاقات میں ایران اور شمالی کوریا کے معاملے پر جوہری عدم پھیلاؤ کے لیے روس اور امریکہ کے مابین تعاون پر بات ہوئی۔
اس بات چیت کے دوران ایران اور شمالی کوریا کے معاملے پر دونوں ممالک کے صدور نے اپنی پوزیشن واضح کی۔امریکی صدر نے ایران کے حوالے سے پوتن کو بتایا کہ ’ہمیں جوہری ہتھیار رکھنے والے ایسے کئی مذہبی افراد نہیں چاہیے ہیں۔‘
ولادیمیر پوتن نے صدر بش کو ایران کے جوہری پروگرام کے بارے اپنے رائے اور  خدشات سے آگاہ کیا اور ایران میں بوشہر ری ایکٹر پراجیکٹ کے توسیعی منصوبے میں روس کے کردار پر بات کی۔
یاد رہے کہ یہ ایران کا پہلا جوہری ری ایکٹر ہے جو ستر کی دہائی میں نصب کیا گیا تھا۔
ایران کے جوہری پروگرام کے معاملے پر صدر بش نے کہا کہ ایران کا معاملہ بہت پیچیدہ ہے وہ کسی بات پر متفق ہوتے اور پھر پیچھے ہٹ جاتے ہیں۔
انھوں نے بتایا کہ ہمارا ایران سے براہ راست رابطہ نہیں ہے لیکن دوسروں پر انحصار کرتے ہوئے ہم یہ کوشش کر رہے ہیں ایران کو ہتھیاروں کو کیسے دور رکھا جائے۔
انھوں نے کہا کہ ہم ملٹری آپریشن سے بچنا چاہیے ہیں لیکن اسرائیلی صدر شیرون چاہتے ہیں کہ ایران پر حملہ کیا جائے۔ انھوں نے کہا کہ ہمارے خیال میں سفارتکاری ہونی چاہیے لیکن شیرون سمجھتے ہیں کہ ایران پر اب حملہ کر دینا چاہیے اور بظاہر لگتا ہے کہ اسرائیل کی جانب سے کوئی حملہ ہو جائے گا۔
جس کے جواب میں روسی صدر نے پوچھا کہ وہ کہاں حملہ کر سکتے ہیں؟
صدر بش: میرا خیال ہے کہ نطنز وہ جگہ ہے جہاں ایران افزودگی کر رہا ہے لیکن ہم اسرائیل کے لیے اسے ہدف نہیں بنا رہے ہیں۔
صدر پوتن: ابھی یہ واضح نہیں ہے کہ لیب (لیبارٹری) میں کیا ہے، اور یہ کہاں ہیں۔ پاکستان کے ساتھ تعاون ابھی بھی جاری ہے۔
صدر بش: میں نے مشرف سے بات ہے اور اُنھیں بتایا ہے کہ ہم ایران اور شمالی کوریا کو (جوہری ہتھیاروں کی) منتقلی پر پریشان ہیں۔ انھوں نے عبدالقدیر خان کو جیل میں ڈال دیا ہے اور اُن کے کچھ دیگر ساتھی گھروں میں نظر بند ہیں۔ ہم جاننا چاہتے ہیں کہ انھوں نے (گرفتار افراد نے) کیا بتایا ہے۔ میں مشرف سے اس پر بات کرتا رہوں گا۔
صدر پوتن:  جتنا مجھے سمجھ میں آیا ہے کہ انھیں وہاں سنٹرل فیوجیز سے پاکستانی یورینیم ملی ہے۔
صدر بش: جی یہ وہ بات ہے جو ایران آئی اے ای اے کو بتانا بھول گیا ہے، یہ خلاف ورزی ہے۔
صدر پوتن: یہ (یورینیئم) پاکستان کی ہے۔ جس پر میں کافی پریشان ہوا ہوں۔
صدر بش: اس سے میں بھی پریشان ہوا ہوں۔
صدر پوتن: ہمارے بارے میں سوچیں۔
اسی ملاقات میں شمالی کوریا پر بھی بات چیت ہوئی۔
شمالی کوریا کے بارے میں بات کرتے ہوئے پوتن نے کہا کہ وہ شمالی کوریا گئے تھے اور کہا کہ وہ کمیونیسٹ پارٹی کے رُکن تھے اور کیمونزم کے نظریات پر یقین رکھتے تھے۔
اس ملاقات کے دوران دونوں صدور نے اسرائیل پر بھی بات کی اور صدر بش نے روس کے صدر کو ایک کتاب بھی تجویز کی۔
اوول ہاؤس میں ہونے والی اس ملاقات میں دونوں ممالک کی اہم وزرا اور سفیر بھی موجود تھے۔
امریکہ کے صدر جارج ڈبلیو بش اور روس کے صدر ولادیمیر پوتن کے مابین تیسری اور آخری ملاقات بحیرۃ اسود کے قریب سوچی کے علاقے میں صدر پوتن کی رہائش گاہ پر ہوئی۔
امریکہ کی نیشنل آرکائیو کی جانب سے جاری کی گئی تفصیلات کے مطابق یہ ملاقات 6 اپریل 2008 کو ہوئی۔ ملاقات صبح 10 بجے شروع ہوئی اور ایک گھنٹے تک جاری رہی۔
یہ ملاقات نیٹو کے سربراہی اجلاس کے فوراً بعد ہوئی اور  نیٹو کے اس اجلاس میں جارجیا اور یوکرین کو نیٹو میں شمولیت کی دعوت دینے پر تنازع ہوا تھا، لیکن اس کے باوجود صدر بش اور صدر پوتن کے مابین ہونے والے ملاقات بظاہر شائستہ اور دوستانہ رہی۔
صدر پوتن نے یوکرین اور جارجیا کی نیٹو کی رکنیت کی سخت مخالفت کی۔ صدر پوتن نے اس ملاقات کے دوران کہا کہ روس یوکرین میں نیٹو مخالف قوتوں کی حمایت کرے گا اور یوکرین میں ’مسائل پیدا کرے گا‘ کیونکہ روس کو  ’فوجی اڈوں اور اتحاد کے بعد نئے فوجی نظام کی تعیناتی‘ پر تشویش ہے۔
جس کے جواب میں امریکی صدر نے روس کے خدشات بیان کرنے کے انداز پر صدر پوتن کی تعریف کی۔ پوتن نے پولینڈ اور جمہوریہ چیک میں میزائل دفاعی تعیناتیوں کے بارے میں روسی نقطہ نظر کی اچھی وضاحت کی۔
اس پوری گفتگو میں ایران کا ذکر پانچ مرتبہ ہوا تاہم پاکستان کا ذکر نہیں ہوا۔

### Article 41 ###
امریکی حکومت کے سپیشل انسپکٹر جنرل فار افغانستان ری کنسٹرکشن (سگار) نے اپنی تازہ رپورٹ میں بتایا ہے کہ امریکہ نے 20 برس تک جاری رہنے والی افغان جنگ کے دوران افغانستان کی تعمیر نو پر 144 ارب ڈالرز خرچ کیے۔ لیکن رپورٹ کے مطابق سنہ 2021 میں افغانستان سے اچانک انخلا کے دوران امریکی اور اتحادی افواج اربوں ڈالرز کا فوجی ساز و سامان وہاں چھوڑ آئے جو اب طالبان حکومت کے دفاعی ڈھانچے کا اہم حصہ ہے۔
رپورٹ کے مطابق امریکہ نے افغانستان میں سات ارب ڈالرز سے زائد مالیت کا اسلحہ چھوڑ دیا تھا جبکہ افغان جنگ کے دوران دو ہزار 450 امریکی فوج ہلاک اور 20 ہزار سے زائد زخمی ہوئے۔
سگار کی رپورٹ کے مطابق امریکہ نے افغانستان میں سول انفراسٹرکچر اورافغان نیشنل سکیورٹی فورسز کو مضبوط بنانے کے لیے اربوں ڈالرز خرچ کیے۔ لیکن امریکہ کے افغانستان سے عجلت میں انخلا کی وجہ سے اربوں ڈالرز کا فوجی ساز و سامان وہاں رہ گیا۔
رپورٹ کے مطابق امریکہ نے 20 برسوں کے دوران افغان نیشنل فورسز کے انفراسٹرکچر، فوجی ساز و سامان اور ٹرانسپورٹ کی مد میں 31.2 ارب ڈالرز خرچ کیے۔
رپورٹ کے مطابق امریکہ نے افغان فورسز کو 96 ہزار گراؤنڈ کامبیٹ وہیکلز اور 51 ہزار سے زائد لائٹ ٹیکٹیکل وہیکلز فراہم کیں۔
امریکہ نے 23 ہزار 825 ہائی موبیلیٹی ملٹی پرپز وہیکلز اور 900 آرمرڈ کامبیٹ وہیکلز فراہم کیں۔
رپورٹ کے مطابق امریکہ نے چار لاکھ 27 ہزار سے زائد ہتھیار اور 17 ہزار سے زائد نائٹ ویژن ہیلمٹ ڈیوائسز اور 162 طیارے فراہم کیے ہیں۔
رپورٹ میں یہ بھی بتایا گیا ہے کہ افغان طالبان کے کابل پر کنٹرول سے قبل افغان فورسز کے پاس 162 امریکی ساختہ جنگی طیارے تھے، جن میں سے 131 قابل استعمال تھے۔
رپورٹ میں امریکی محکمہ دفاع کا حوالہ دیتے ہوئے کہا گیا ہے کہ امریکہ نے لگ بھگ سات ارب ڈالرز کا فوجی ساز و سامان افغانستان میں چھوڑ دیا۔
رپورٹ کے مطابق امریکی ٹیکس دہندگان نے یہ رقم فراہم کی، جس سے اب افغان طالبان استفادہ کر رہے ہیں۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
پاکستان ملک میں کالعدم تحریک طالبان پاکستان کے بڑھتے ہوئے حملوں کی ایک وجہ شدت پسندوں کے پاس جدید امریکی اسلحے کو بھی قرار دیتا ہے۔
پاکستان کئی مواقع پر یہ کہہ چکا ہے کہ افغان طالبان، امریکہ کی جانب سے افغانستان میں چھوڑا گیا اسلحہ ٹی ٹی پی کو دے رہے ہیں، جو اسے پاکستان کے خلاف حملوں میں استعمال کر رہی ہے۔
رواں برس فروری میں اقوام متحدہ کی رپورٹ میں بھی یہ انکشاف کیا گیا تھا کہپاکستان کے دباو کے باوجود افغان طالبان، ٹی ٹی پی کی مکمل حمایت کر رہے ہیں اور پاکستان میں حملوں کے لیے اُنھیں جدید اسلحہ بھی فراہم کر رہے ہیں۔
رپورٹ میں کہا گیا تھا کہ افغانستان میں طالبان حکومت کے آنے کے باوجود افغانستان میں موجود ٹی ٹی پی کے جنگجوؤں کی صلاحیت پر کوئی فرق نہیں پڑا جبکہ افغان طالبان کے آنے کے بعد پاکستان میں ٹی ٹی پی کے حملوں میں اضافہ ہوا۔
رپورٹ میں کہا گیا تھا کہ افغان طالبان ٹی ٹی پی کے ساتھ لاجسٹک اور آپریشنل تعاون جاری رکھے ہوئے ہے۔ جبکہ افغان طالبان نے اس عرصے کے دوران کنڑ، ننگرہار، خوست اور پکتیکا میں نئے تربیتی مراکز قائم کیے۔
افغانستان میں طالبان حکومت ان الزامات کی تردید کرتی رہی ہے۔ طالبان حکومت کا یہ موقف رہا ہے کہ وہ اپنی سرزمین کو کسی دوسرے ملک کے خلاف استعمال ہونے کی اجازت نہیں دیتے۔ جبکہ ان کے بقول دہشت گردی پاکستان کا اندرونی مسئلہ ہے۔
رواں برس مارچ میں صدر ٹرمپ نے افغانستان سے امریکی انخلا کو شرمناک قرار دیتے ہوئے اس دوران پیچھے رہ جانے والے امریکی اسلحے اور عسکری ساز و سامان کو واپس لانے اور خطے میں بڑھتی شدت پسندی کی روک تھام کی بھی بات کی تھی۔
پاکستان کے دفتر خارجہ کے ترجمان نے اس پر کہا تھا کہ پاکستان اور امریکہ کے درمیان انسداد دہشت گردی کے معاملے پر گہرا تعاون اور مضبوط تعلق رہا ہے اور یہ ایک جاری سلسلہ ہے اور ایسا کچھ نہیں کہ کسی ایک واقعے سے یہ اثر انداز ہو۔
ترجمان دفتر خارجہ کا کہنا تھا کہ امریکی صدر کے افغانستان سے عسکری ساز و سامان واپس لانے کے خیال کی ہم حمایت کرتے ہیں تاہم یہ افغانستان اور امریکہ کا آپسی معاملہ ہے۔
ترجمان دفتر خارجہ کا کہنا تھا کہ 'ہماری تشویش یہ ہے کہ ان ہتھیاروں کو دہشت گرد پاکستان کے اندر اپنی شدت پسند کارروائیوں میں استعمال کرتے پائے گئے ہیں۔ ہم نے اس بارے میں پہلے بھی آواز اٹھائی تھی۔ اگر امریکہ ان ہتھیاروں کی واپسی کے لیے کوئی کوشش کرتا ہے تو یہ مجموعی علاقائی سلامتی کے لیے مددگار ثابت ہو گا۔'
طالبان حکومت اور پاکستانی افواج کے درمیان حالیہ جھڑپوں کی جاری کی گئی ویڈیوز سے پتا چلتا ہے کہ طالبان فورسز نے زیادہ تر ہلکے ہتھیاروں کا استعمال کیا ہے جس میں بھاری اور طویل فاصلے تک مار کرنے والے ہتھیاروں کی بہت کم نشانیاں ہیں۔
عسکری ماہرین بھی اس بات کی تصدیق کرتے ہیں کہ طالبان فورسز کے زیر استعمال ہتھیاروں میں اکثریت ہلکے اور نیم بھاری ہتھیاروں کی ہے۔
افغانستان میں 20 سالوں کے دوران امریکی خصوصی انسپکٹر جنرل برائے تعمیر نو اور ملک کی وزارت دفاع کی رپورٹوں کے مطابق سابق حکومت کو 1.6 ملین سے زیادہ ہلکے و بھاری ہتھیار اور مختلف فوجی ساز و سامان فراہم کیے گئے جن میں سے تقریباً 70 فیصد یا 10 لاکھ سے زیادہ ہتھیار افغانستان میں طالبان کے ہاتھوں میں چلے گئے تھے۔
اس وقت طالبان حکومت کی فوج کے ہاتھ میں جو ہلکے ہتھیار ہیں ان میں زیادہ تر کلاشنکوفیں، امریکن ایم 16، ایم فور، ایم 29 لائٹ مشین گنیں شامل ہیں۔
ان میں پیکا ایم ٹو اور ایم 240 جیسی ہیوی مشین گنیں، گرینیڈ لانچرز جبکہ آر پی جی سیون اور اے ٹی فور جیسے راکٹ لانچر اور اینٹی ٹینک میزائل بھی شامل ہیں۔
طالبان کے ایک کمانڈر کے مطابق حالیہ جھڑپوں میں ’نائٹ ویژن چشمے اور لیزر سے لیس ہتھیار رات کے وقت حملوں میں موثر رہے۔‘
افغان اُمور کے ماہرین کا کہنا ہے کہ امریکہ کا افغانستان میں چھوڑا گیا، اسلحہ نہ صرف افغان طالبان کے پاس ہے، بلکہ یہ بلیک مارکیٹ میں بھی فروخت ہوتا رہا ہے۔
افغان اُمور کے ماہر سمیع یوسفزئی کہتے ہیں کہ جب سوویت یونین نے افغانستان سے انخلا کیا تو اُن کی جانب سے چھوڑا گیا اسلحہ بلیک مارکیٹ میں بھی فروخت ہوتا رہا۔ ’ہتھیاروں کی مارکیٹ ایک پرانی حقیقت ہے۔‘
بی بی سی سے گفتگو کرتے ہوئے اُن کا کہنا تھا کہ اسی طرح امریکہ کی جانب سے چھوڑا گیا اسلحہ بھی مارکیٹ میں فروخت ہوتا رہا ہے۔
اُن کا کہنا تھا کہ یہ ہتھیار افغانستان سے سمگل ہو کر پاکستان بھی پہنچے اور درہ آدم خیل میں فروخت ہوتے رہے۔ وہ کہتے ہیں کہ یہ اسلحہ ایران اور وسطی ایشیائی ریاستوں میں بھی جاتا رہا ہے۔
سمیع یوسفزئی کہتے ہیں کہ ہلکے ہتھیار طالبان کے لیے استعمال کرنا آسان ہیں، لیکن وہ بھاری ہتھیار دیکھ بھال اور ماہرین کی مدد کے بغیر نہیں چلا سکتے۔
وہ کہتے ہیں کہ امریکہ کے لیے ان ہتھیاروں کو واپس لینا تقریباً ناممکن ہے، کیونکہ یہ پہلے ہی مختلف گروہوں کے ہاتھ لگ چکے ہیں۔
سمیع یوسفزئی کہتے ہیں کہ ’اسلحہ ڈیلرز ہوں، عام آدمی ہوں یا جہادی، ہوں کوئی بھی یہ اسلحہ خرید سکتا ہے۔‘
اُن کا کہنا تھا کہ جب سنہ 2021 میں افغان طالبان نے افغانستان میں پیش قدمی کی تو، اُن کے ساتھ ٹی ٹی پی کے جنگجو بھی لڑ رہے تھے۔
سمیع یوسفزئی کے بقول جیسے جیسے افغان طالبان، افغان فورسز کی چوکیوں پر قبضہ کر رہے تھے تو وہاں موجود اسلحہ بھی ٹی ٹی پی کے ہاتھ لگا۔ ’لہذا یہ حقیقت ہے کہ ٹی ٹی پی، امریکی اسلحہ استعمال کر رہی ہے۔‘
سمیع یوسفزئی کہتے ہیں کہ ایسے کوئی شواہد نہیں ملے کہ جس سے پتا چلتا ہو کہ افغان طالبان نے خود یہ امریکی ہتھیار، ٹی ٹی پی کو فراہم کیے ہوں۔
افغان اُمور کے تجزیہ کار طاہر خان کہتے ہیں کہ پاکستان کا موقف رہا ہے کہ ٹی ٹی پی، امریکی اسلحہ استعمال کر رہی ہے۔
بی بی سی سے گفتگو کرتے ہوئے اُن کا کہنا تھا کہ امریکی صدر بگرام ایئر پورٹ واپس لینے کی بات تو کر چکے ہیں، لیکن اربوں ڈالرز مالیت کا یہ اسلحہ واپس لینا اُن کے لیے ممکن نہیں ہو گا۔
طاہر خان کا کہنا تھا کہ سنہ 2021 میں جب افغانستان میں طالبان حکومت آئی تو بہت سا اسلحہ پاکستان بھی سمگل ہوا۔
اُن کا کہنا تھا کہ ٹی ٹی پی کے جنگجو جو اسلحہ لہراتے نظر آتے ہیں، وہ امریکی ساختہ ہی ہے۔
طاہر خان کہتے ہیں کہ اس معاملے پر پاکستان کے پاس کوئی آپشن نہیں ہے۔ ’یہ اسلحہ ٹی ٹی پی سے واپس لینا ممکن نہیں ہے۔‘
طاہر خان کہتے ہیں کہ امریکی صدر بگرام ایئر بیس واپس لینے کی بات کرتے ہیں، لیکن افغان طالبان اس معاملے پر سخت ردعمل دے چکے ہیں۔
اُن کے بقول افغان طالبان، امریکی اسلحے کو ’مال غنیمت سمجھتے ہیں‘ اور وہ ’کبھی بھی یہ امریکہ کو واپس نہیں کریں گے۔‘

### Article 42 ###
انتباہ: اس تحریر میں کچھ تفصیلات بعض قارئین کے لیے باعث تکلیف ہو سکتی ہیں
پاکستان کے صوبہِ سندھ کی کراچی پولیس کو فرانزک لیبارٹری سے ایک اطلاع ملی جس میں کہا گیا کہ کراچی کے مختلف تھانوں میں سات بچوں کے ساتھ درج ریپ کے مقدمات میں متاثرہ بچوں کے ڈی این اے نمونے ایک ہی شخص کے ہیں۔۔۔ یعنی ان سات بچوں سے ریپ کا ملزم ایک ہی شخص ہے۔
یہ ایک چونکا دینے والی اطلاع تھی۔
جس پر کراچی پولیس کے ایڈیشنل آئی جی آزاد خان نے ایک سات رکنی اعلیٰ تفتیشی ٹیم قائم کرکے ملزم کی نشان دہی کرنے اور گرفتار کرنے کا حکم دیا۔
اس تفتیشی ٹیم نے کراچی کے مختلف اضلاع جس میں ضلع ایسٹ کے تھانوں میں دو مقدمات، ملیر میں ایک اور ساؤتھ  میں درج تین مقدمات کے تفتیشی افسران کو الگ الگ طلب کرکے سب سے تفتیش میں ہونے والی پیش رفت پر معلومات حاصل کیں تو پتا چلا کہ ان سب مقدمات میں بنیادی معلومات ایک ہی ہیں۔
ان معلومات کے مطابق ’ملزم بچے کو موٹر سائیکل پر ملیر ندی کے علاقے میں لے کر جاتا تھا، بھلانے پھسلانے کا طریقہ بھی ایک ہی تھا اور ہر واردات ویک اینڈ پر ہوتی تھی۔‘
ملزم ’بچے کو جہاں سے بھلا پھسلا کر اپنے ساتھ لے کر جاتا، زیادہ تر کو واپس وہیں پر چھوڑتا تھا۔‘
یہ مقدمات 2020 سے لے کر 2025 تک درج ہوئے تھے۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
پہلا مقدمہ سال 2020 میں ضلع ملیر کے تھانے شرانی گوٹھ میں درج کیا گیا تھا۔
اس مقدمے کی درج ایف آئی آر میں مدعی کا کہنا تھا کہ ’میرا بھتیجا جس کی عمر بارہ سال ہے وہ اپنے بھائی کے ساتھ  مدرسے میں پڑھتا تھا۔ واپسی کے وقت قائد آباد چوک میں ایک شخص نے کہا کہ ’میں نے گھر میں طوطے پال رکھے ہیں، میرے ساتھ آؤ میں تمھیں طوطے بھی دوں گا اور ساتھ میں پچاس پچاس روپیہ بھی دوں گا‘ پھر دونوں بھائیوں کو موٹر سائیکل پر بیٹھا کر ندی کے نیچے ریلوے لائن کراس کرتے ہوئے چھوٹے بھائی کو اتار دیا اور کہا کہ ’تم انتظار کرو بھائی کو طوطے دے کر واپس بھجتا ہوں۔‘‘
درج مقدمے میں کہا گیا ہے کہ ’بھتیجے کو ندی میں اتارا اور جیب سے چاقو نکال کر اس کے ساتھ زبردستی ریپ کیا۔‘
ایک دوسرے مقدمے جو کہ سال 2022 میں  ضلع ساؤتھ کے تھانہ ڈیفینس میں درج کیا گیا ہے، یہ ریپ کا نشانہ بننے والے بچے کی والدہ کی درخواست پر درج کیا گیا ہے۔
اس مقدمے میں کہا گیا ہے کہ ’میرا بیٹا جس کی عمر چودہ سال ہے، اپنے دوست کے ہمراہ واپس آرہا تھا کہ رات تقریباً دس بجے کے قریب ایک شخص نے دونوں کو لالچ دے کر موٹر سائیکل پر بیٹھایا اور بیٹا کافی دیر تک لاپتا رہا۔ جس پر 15 اور پولیس کو اطلاع دی۔ بیٹا رات تقریباً دو بجے واپس آیا تو اس کا دائیاں بازو ٹوٹا ہوا تھا۔ اس کے ساتھ چاقو دکھا کر زبردستی ریپ کیا اور تشدد کا نشانہ بنانے کے علاوہ جیب میں موجود پیسے بھی چھین لیے۔‘
ضلع ایسٹ کے تھانہ محمود آباد میں درج مقدمہ متاثرہ بچے کے والد کی درخواست پر درج کیا گیا ہے۔ جس میں کہا گیا ہے کہ ’میرے بارہ سال کے بیٹے کو 24/25 سال کے موٹر سائیکل سوار نوجوان نے کہا کہ میں نے پرندوں کا پنجرہ لانا ہے میرے ساتھ بیٹھ جاؤ۔  جب بیٹا بیٹھ گیا تو اس نے راستے میں کہا کہ اگر اترے تو میں تمھاری ہڈیاں توڑ دوں گا۔‘
درج مقدمے میں کہا گیا ہے ’وہ شخص ان کے بیٹے کو قیوم آباد سے آگے جھاڑیوں میں لے گیا جہاں پر اس کے ساتھ زبردستی ریپ کرنے کی کوشش کی مگر ناکام رہا تاہم اس کو شدید تشدد کا نشانہ بنایا۔‘
لاہور میں سال 2018 میں ریپ کا مقدمہ دعج ہوا جس میں والد کی طرف سے کہا گیا ہے کہ ’ان کا بیٹا اپنے دو دوستوں کے  ہمراہ داتا دربار پر سلام کرنے گیا تھا۔  وہاں سے تین ملزماں (جس میں ایک ملزم  کراچی میں گرفتار ملزم ہے) ہمیں لے کر بھاٹی گیٹ نزد شیش گھاٹی لے گے۔ جہاں پر انھوں نے میرے بیٹے کے دوست کو رسیوں سے باندھ کر تشدد کا نشانہ بنا کر ریپ کیا۔ پھر ہم دونوں کے ساتھ ریپ کرتے ہوئے تشدد کا نشانہ بناتے رہے۔‘
ان تمام مقدمات کا متن ملتا جلتا ہے۔ ’ملزم بچوں کو لالچ دے کر ساتھ لے کر جاتا۔ چاقو دکھا کر ڈراتا اور پھر تشدد کا نشانہ بناتا تھا۔‘
ایک بچہ جس کو تین سال پہلے کالا پل کے علاقے سے ریپ کا نشانہ بنایا گیا تھا۔ اس کے والد ایک سپر سٹور پر سیلز مین کا کام کرتے ہیں۔
بچے کے والد نے بی بی سی اردو کے ساتھ بات کرتے ہوئے کہا کہ ’جب میرے بچے کو ریپ کا نشانہ بنایا گیا اس وقت اس کی عمر بارہ سال تھی۔ اب وہ پندرہ سال کا ہو چکا ہے۔ جب وہ ریپ کا نشانہ بنا تو اس وقت اس کا شمار اپنے سکول میں لائق ترین طالب علموں میں ہوتا تھا۔ مجھے اس سے بڑی امیدیں تھیں۔ مگر اب اس کی حالت ایسی ہو چکی ہے کہ دیکھ نہیں سکتا۔‘
ان کا کہنا تھا کہ ’ریپ کا نشانہ بننے کے بعد وہ کئی دن تک زیر علاج رہا۔ اس کو سکول نہیں بھیجا، کچھ دن گھر پر رکھا، مجھ سے جو ممکن تھا اپنے بیٹے کی دل جوئی کرنے کی کوشش مگر اس کی حالت دن بدن خراب ہوتی چلی گئی۔ کچھ دن بعد کوشش کی کہ وہ سکول جائے تو اس نے انکار کیا۔ کسی نہ کسی طرح اس کو سکول بھیجا مگر اس کا پڑھائی میں بالکل دل نہیں لگتا تھا اور اس کا نتیجہ یہ نکلا کہ اپنے سکول کا لائق طالب علم ایک کلاس میں فیل ہو گیا۔‘
ان کا کہنا تھا کہ ’ان کے بیٹے کی طبعیت میں چڑچڑا پن اور غصہ آ چکا ہے۔ ہر وقت بہن بھائیوں سے لڑتا جھگڑا رہتا ہے۔ دوست بھی ختم ہو گئے ہیں۔ ماہر نفسیات کو دکھایا ہے وہ کہتے ہیں کہ اس پر واقعہ کا بہت برااثر ہے اور اس پر نفیساتی اثرات ہیں جس سے باہر لانے کے لیے کچھ عرصہ علاج اور کونسلنگ کی ضرورت ہے‘۔
وہ کہتے ہیں کہ ’میں خود تو مزدور ہوں۔  جتنا وقت ممکن ہوسکتا ہے دیتا ہوں مگر بیٹے کے ان مسائل نے رات کی نیند چھین لی ہے۔‘
ایس پی کراچی پولیس عثمان سدوزئی کا کہنا ہے کہ اب تک ہمارے پاس جتنے بھی کیس ہیں ان میں سب شکار بچوں کا تعلق غریب  خاندانوں سے ہے۔
ان کا دعویٰ ہے کہ ملزم ’نفسیاتی مریض دکھائی دیتا ہے جو بچوں پر تشدد بھی کرتا تھا۔‘
ایس پی کراچی کراچی پولیس عثمان سدوزئی کا کہنا تھا کہ  پہلے مرحلے میں درج مقدمات اور اس کی تفتیش کہاں تک پہنچی، یہ جاننے کے لیے تمام سات مقدمات کے تفتیشی افسران سے الگ الگ تفصیلی بات چیت کی گئی۔
وہ کہتے ہیں کہ ’اس میں ہمارے لیے دلچسپ بات یہ تھی کہ ہر واردات میں کچھ چیزیں بہت مشترک تھیں۔ سات مقدمات کی واردات ویک اینڈ پر ہوئی تھی۔ ہر بچے کو اپنے موٹر سائیکل پر بیٹھا گیا تھا اور اس کو کوئی نہ کوئی لالچ دیا گیا یعنی بھلایا پھسلایا گیا۔ اس میں سب سے زیادہ یہ کہا گیا کہ طوطے ہیں یا پرندے ہیں، وہ دیتا ہوں اور پیسے بھی دوں گا۔‘
ان کا کہنا تھا کہ ’بچوں کو ریپ کے لیے ملیر ندی میں لے جایا گیا جہاں پر آمد ورفت نہیں ہوتی ہے۔ بچے کو تشدد کا نشانہ بنا کر چاقو دکھایا جاتا تھا۔‘
عثمان سدوزئی بتاتے ہیں کہ ان اطلاعات پر فوری کاروائی شروع ہوئی۔ ’ملیر ندی ا ور اردگرد کے علاقے میں ملزم کی تلاش کا کام شروع کر دیا گیا تھا۔ ایسے  تمام مقامات جہاں پر ملزم نے اس سے قبل وارداتیں کیں تھیں، وہاں پر سادہ کپڑوں میں پولیس اہلکاروں کو تعنیات کردیا گیا تھا۔  تمام مقامات کی جیو فینسنگ کروائی گئی تھی۔ ہر طرف پولیس چوکس تھی۔‘
ان کا کہنا تھا کہ ’ملزم کو شاید اندازہ نہیں تھا کہ پولیس اس کو تلاش کررہی ہے۔ اس دوران ایک واقعہ پیش آیا۔ جس میں ملزم بچے کو بھلا پھسلا کر اور پھر تشدد کرکے  ریپ کی کوشش کر رہا تھا کہ بچے نے شور شرابہ مچایا۔ پولیس اہلکار پہلے ہی فعال تھے لہذا ملزم کو فی الفور موقع ہی سے گرفتار کرلیا گیا۔‘
عثمان سدوزئی کہتے ہیں کہ ’ملزم کو گرفتار کرنے کے بعد فوری طور اس سے اعلیٰ سطح پر تفتیش کی گئی۔‘
ان کا دعویٰ ہے کہ جب ملزم سے سوال جواب کا آغاز ہوا تو اسی وقت معلوم ہو گیا تھا کہ ’یہ وہ ہی سیریل ریپسٹ ہے کیونکہ تحقیقاتی ٹیم نے متاثرہ بچوں سے بھی اس حوالے سے بات کی تھی اور اس کا ایک خاکہ بنایا گیا تھا۔‘
ان کا کہنا تھا کہ ’ہم نے تفتیش بہت تیزی سے شروع کر دی تھی۔ فورا ہی شناخت کا مرحلہ طے کیا۔ تمام سات متاثرہ بچوں کو بلایا گیا اور ملزم سے ملتے جلتے آٹھ دس لوگوں میں شناخت پریڈ ہوئی تو تمام  بچوں نے اس کو فوراً شناخت کر لیا تھا۔  جس سے ہمیں پتا چلا گیا کہ یہ ہی ریپسٹ ملزم ہے۔‘
ملزم کو جب ڈرامائی انداز میں گرفتار کیا گیا تو پتا چلا کہ اس پر پنجاب کے شہر لاہور اور ملتان  میں بھی آٹھ  مقدمات درج ہیں۔
ملتان پولیس کے ترجمان راؤ کاشف کے مطابق ’ملزم چوری کے ایک مقدمے میں مفرور ہے جبکہ دیگر مقدمات جو کہ لڑائی جھگڑے کے ہیں، ان پر اس کو عدالتوں سے رہائی ملی ہے۔ ملتان میں اس پر ریپ کا کوئی مقدمہ نہیں ہے۔ تاہم لاہور میں ملزم کے خلاف چوری کے دو اور ریپ ایک مقدمہ درج  ہے جن میں وہ مفرور ہے۔‘
لاہور پولیس کے مطابق  ملزم کی حوالگی کے لیے کراچی عدالت سے رجوع کیا جائے گا۔
عثمان سدروزئی کا کہنا تھا کہ ’اعلیٰ تحقیقاتی ٹیم قائم کرنے کا نوٹیفیکشن چھ جنوری کو ہوا تھا۔ اس کے بعد ملزم کے خلاف ایک اورمقدمہ درج ہوا اور اس میں جب ڈی این اے ہوا تو وہ بھی ملزم کا  نکلا۔ شناخت پریڈ کے بعد ہم نے فورا ملزم کا ڈی این کروایا تو یہ ثابت ہوا کہ یہ ہی سیریل ریپیسٹ ہے۔‘
ان کا کہنا تھا کہ ملزم پر اس وقت کراچی میں ’مجموعی طور پر نو مقدمات درج ہیں۔ ‘
انھوں نے بتایا کہ ملزم اس وقت ریمانڈ پر پولیس کی تحویل میں ہے اور اس سے تفتیش ہو رہی ہے تاہم انھوں نے دعویٰ کیا کہ ’پولیس کے پاس ڈی این اے اور شناخت پریڈ کی  صورت میں ناقابل تردید ثبوت ہیں۔‘
عثمان سدروزئی کا دعویٰ ہے کہ ملزم پرتشدد نفیساتی مریض ہے۔ اس مرحلے پر اس کی مکمل شناخت ظاہر کرنا مناسب نہیں ہے تاہم اس پر ملتان اور لاہور میں مجموعی طو رپر آٹھ مقدمات درج ہیں اور یہ سب مقدمات لڑائی جھگڑے، چوری، راہزنی کے مقدمات ہیں۔ یہ سارے مقدمات 2018 سے لے کر 2020 کے دورانیے کے ہیں جبکہ 2020 کے بعد کے سارے مقدمات کراچی کے ہیں۔
عثمان سدروزئی کا کہنا تھا  ملزم نے تفتیش کے دوران  پولیس کو بتایا ہے کہ وہ ’ہر ویک اینڈ پر شکار کو تلاش کرتا تھا۔ بچوں کو بھلانے پھسلانے کے لیے وہ مختلف طریقے اختیار کرتا تھا۔‘
’وہ تاک کر ایسے بچوں کو نشانہ بناتا تھا جو غریب خاندانوں سے ہوتے تھے۔ ان کو وہ ٹافی، کھانے پینے کی چیز دلانے، سائیکل، موٹر سائیکل کی سیر کروانے اور پرندے و طوطے دینے کے ساتھ پیسے دینے کا لالچ دیتا تھا۔‘
انھوں نے دعویٰ کیا کہ ’ملزم نے پولیس کے سامنے اقرار کیا ہے کہ کراچی میں رہائش کے دوران اس نے درجنوں بچوں کو اسی طرح ریپ کا نشانہ بنایا ہے۔‘
’بچوں کو شکار بنانے کا طریقہ ایک جیسا تھا۔ عموماً اس کا شکار غریب اور متوسط طبقے کے بچے ہوتے تھے۔ کافی سے زیادہ بچے ایسے بھی ہوں گے جنھوں نے ریپ کا نشانہ بننے کے بعد ڈر اور خوف کی وجہ سے اپنے والدین کو نہیں بتایا ہو گا اور شاید کئی خاندانوں نے مقدمات بھی درج نہ کروائے ہوں۔‘
عثمان سدورزئی کا کہنا تھا کہ کوشش کی جارہی ہے کہ ملزم سے ریپ کا نشانہ بننے والے بچوں کے حوالے سے مزید معلومات حاصل کی جائیں۔ ’مگر ملزم جس بچے کو ایک مرتبہ ریپ کا نشانہ بناتا تھا، دوبارہ کچھ عرصے کے لیے اس گلی، محلے یا بازار کی طرف نہیں جاتا تھا اور نئے مقام پر اپنا شکار تلاش کرتا تھا۔‘
ان کا دعویٰ ہے کہ ’پولیس اپنی تفتیش سے پوری طرح مطمئن ہے۔ اور واضح ثبوت موجود ہیں۔‘
عثمان سورزئی کا کہنا تھا کہ ابھی کچھ کہا نہیں جاسکتا کہ ملزم کا تعلق کس علاقے سے ہے۔
کراچی پولیس نے ملزم کو 21 دسمبر کو عدالت میں پیش کر کے اس کا چار روزہ ریمانڈ حاصل کر لیا ہے۔
اس موقع پر پراسیکوٹر نے عدالت میں مؤقف اختیار کیا کہ کم از کم آٹھ ریپ کیسز میں ملزم کا ڈی این اے ثابت ہو چکا ہے جبکہ ملزم مزید واقعات میں بھی ملوث ہے جس کی تفتیش اور معلومات حاصل کرنی ہیں۔ جس پر عدالت نے ملزم  کو چار روز کے لیے پولیس کے حوالے کرنے کا حکم جاری کیا۔

### Article 43 ###
سابق سینیٹر و وزیرِ اطلاعات مشاہد حسین سید کہتے ہیں کہ خان عبدالولی خان نے مجھے قصہ سنایا کہ جب اُنھوں نے ڈھاکہ کے ایوانِ صدر میں 22 یا 23 مارچ 1971 کو جنرل یحییٰ خان سے آخری ملاقات کی تو جنابِ صدر سلیپنگ گاؤن میں تھے۔ میں نے یحییٰ خان سے پوچھا کیا حل سوچا؟ انھوں نے بہت اطمینان سے کہا ’وی وِل شوٹ آور وے تھرو‘ ( ہم گولیوں سے اپنا راستہ بنا لیں گے)۔
نواب خیر بخش مری کی وفات سے کچھ عرصہ پہلے میں نے بی بی سی اردو کے لیے اُن کا طویل انٹرویو ریکارڈ کیا۔ ایک سوال یہ بھی ہوا کہ آپ وفاق سے اتنے خفا کیوں رہتے ہیں؟ نواب صاحب نے منٹ بھر مُسکرانے کے بعد کہا ’ہم ناراض بالکل نہیں، ہم تو آپ سے اور آپ کے جھوٹ سے بیزار ہو چکے ہیں اور گلو خلاصی چاہتے ہیں۔‘
اہلِ اختیار اپنے تئیں مسلسل ثابت کرتے رہتے ہیں کہ وہ بلوچستان اور اس کی نفسیات سے کس قدر واقف بلکہ اس کے ماہر ہیں۔
مثلاً تین روز قبل وزیرِ دفاع خواجہ آصف نے قومی اسمبلی میں اپنے دھواں دھار خطاب میں اعداد و شمار کے ذریعے ثابت کیا کہ ملک دشمن عناصر بلوچستان کی پسماندگی اور محرومی کے بیانیے کو نوجوانوں کو ورغلانے کے لیے استعمال کر رہے ہیں۔
خواجہ آصف کے مطابق جبری گمشدگی کا بیانیہ من گھڑت ہے، یہ کوئی قوم پرست تحریک نہیں بلکہ جرائم پیشہ افراد اور سمگلروں کا گٹھ جوڑ ہے کیونکہ حکومت نے اُن کی چار ارب روپے روزانہ کی تیل کی سمگلنگ روک دی ہے۔
خواجہ آصف نے اعداد و شمار پیش کر کے احساس محرومی کے بیانیے پر بھی سوال اٹھایا۔ انھوں نے بتایا کہ 1947 میں صوبے میں 114 سکول تھے آج 1596 سکول، 12 یونیورسٹیاں، پانچ میڈیکل کالج، 145 دیگر کالج، 13 کیڈٹ کالج، 21 ٹکنیکل ادارے، 54 ہسپتال، چار امراضِ قلب کے مراکز، 24 ڈائیلیسس سینٹر، 756 بنیادی صحت مراکز اور 841 ڈسپنسریاں ہیں۔
خواجہ آصف کا یہ بھی کہنا تھا کہ بلوچستان میں سب سے زیادہ ایئرپورٹ ہیں۔ آبادی کم ہے، ہر 35 کلومیٹر میں اوسطاً ایک شخص رہتا ہے۔ اتنے بڑے علاقے کو پُر امن رکھنے کے لیے زیادہ فوج تعینات کرنے کی ضرورت ہے۔
جب خواجہ صاحب نے اپنا خطاب ختم کیا تو 336 کے ایوان میں 10، 15 ارکان بیٹھے تھے۔
خواجہ صاحب کا پُر مغز معلوماتی خطاب سن کر مجھے اس مریض کا قصہ یاد آیا جس نے شکوہ کیا کہ ڈاکٹر صاحب اب تک ڈھائی ہزار روپے ایکسروں پر لگ گئے آرام پھر بھی نہیں آ رہا۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
وفاقی وزیرِ داخلہ محسن نقوی تو گذشتہ برس ہی فرما چکے کہ بلوچستان کی دہشت گردی ایک ایس ایچ او کی مار ہے۔ وزیرِ اعلیٰ سرفراز بگٹی نے تازہ ترین بد امنی کی لہر کے بارے میں یہ اطمینان بخش تسلی دی کہ ٹوٹل پانچ سے چھ ہزار دہشت گرد اور سہولت کار ہیں۔ ایک ہزار تو پچھلے برس مار دیے، باقیوں کا بھی قلع قمع جاری ہے۔
وزیر اعلیٰ نے یہ بریکنگ نیوز بھی دی کہ ایک سرکاری سروے سے اندازہ ہوتا ہے کہ صرف دو سے تین فیصد لوگ انتہا پسندی کے حامی ہیں۔ انھی سرفراز بگٹی نے لگ بھگ چھ ماہ پہلے سرکاری ملازموں کی چتاؤنی دی تھی کہ وہ فیصلہ کر لیں کہ ریاست کے ساتھ ہیں یا دہشت گردوں کے ساتھ۔ اس بیان سے نوکر شاہی پر اُن کی آہنی گرفت کا اندازہ ہو سکتا ہے۔
وفاقی پالیسی ساز بھی اسی لاتعلق سماج کا حصہ ہیں۔ لاہور، کراچی یا اسلام آباد کا مقامی کوئٹہ کا نام اس لیے جانتا ہے کہ وہ صوبائی دارالحکومت ہے اور گوادر کا نام اس نے سنہ 2002 میں بندرگاہ اور سونے جیسی زمین کے سٹیٹ ایجنٹی نعروں یا سی پیک کے طفیل سنا۔ کسی تیسرے شہر کا نام پوچھ لیں تو سوچ میں پڑ جائے گا۔ 90 فیصد پاکستانیوں کے لیے بلوچ اور بلوچی میں فرق بتانا بھی مشکل ہے۔ (بلوچ قوم ہے اور بلوچی زبان ہے)
عام آدمی کو چھوڑیے، نیشنل میڈیا کا معلوماتی معیار بھی لگ بھگ ایسا ہی ہے۔ یقین نہ آئے تو کسی نیوز ایڈیٹر سے کوئٹہ اور گوادر کا فاصلہ پوچھ کر دیکھ لیں۔ لہذا وفاقی یا میڈیائی سطح پر ایسا موثر جوابی بیانیہ بننا بہت مشکل ہے جس پر بلوچستان کا عام آدمی سنجیدگی سے دھیان دے سکے۔
یوں سمجھیے کہ بلوچستان کئی برس سے اطلاعاتی پنجرے میں ہے۔ یہاں میڈیا کو دونوں جانب سے خطرہ ہے۔ سرکاری پریس ریلیزوں اور اعداد و شمار پر گزارا ہے یا پھر علیحدگی پسندوں کی ویب سائٹس اور فیس بک پیجز سے دوسری جانب کی سوچ یا حال چال کا اندازہ ہوتا رہتا ہے۔ مگر جو بھی شائع یا نشر ہوتا ہے وہ کئی چھلنیوں سے گزر کر ہوتا ہے۔
گذشتہ جمعہ کو کتاب میلے میں شرکت کے لیے بذریعہ کوسٹل ہائی وے گوادر تک سفر کا موقع ملا۔ ہائی وے پر آج کل شام چھ بجے کے بعد کوئی سفر نہیں کرتا۔ پہاڑیوں کی چوٹی پر جگہ جگہ چھوٹی چھوٹی چوکیاں نظر آتی رہیں۔ شاید وہاں ایک وقت میں چار پانچ جوان ہی ڈیوٹی دیتے ہوں گے۔ میں سوچتا رہا کہ رات کے اندھیرے میں چہار جانب سے کھلے ویران علاقے میں یہ کیا کیا تصور کرتے ہوں گے۔
گوادر پورٹ کے سبب شہر میں سکیورٹی دستوں کا انتظام نسبتاً زیادہ ہے۔ شہر میں داخلے کے وقت پہلی چیک پوسٹ پر ہمارے شناختی کارڈز اور گاڑی کی تفصیلات کا اندراج ہوا۔ اگلی صبح مسلح افراد کا ایک بڑا جتھہ شہر میں بنا شناختی کارڈ جانے کیسے داخل ہوا ہو گا۔ ہو سکتا ہے کئی دن پہلے سے موجود ہو اور حکم کا منتظر ہو۔
بہرحال ایک مسجد سے اعلان ہوا کہ سرمچار گلیوں میں پہرہ دے رہے ہیں۔ کسی کو پریشان ہونے کی ضرورت نہیں۔ بہت سے بچے مسلح افراد کے پیچھے پیچھے ہو لیے جیسے کوئی تماشا ہونے والا ہو۔
کچھ مقامیوں نے بعد میں بتایا کہ بچے مسلح افراد کے ساتھ سیلفیاں بنوانے میں زیادہ دلچسپی لے رہے تھے۔ دن بھر مختلف سمتوں سے وقفے وقفے سے فائرنگ اور دھماکوں کی آوازیں آتی رہیں۔ میلے کے منتظمین نے ہمیں ہوٹل سے باہر نکلنے سے منع کر دیا۔ اگرچہ اس ٹھوں ٹھاں کی وجہ سے پرانے شہر میں دکانیں بند رہیں مگر گلیوں کے اندر چائے ہوٹلوں پر رش کہاں کم ہوتا ہے۔
لوگ کہہ رہے تھے کہ اب یہ حالات زندگی کا حصہ ہیں۔ اس صورتحال کے لیے نئی لفظیات بھی وجود میں آ گئی ہیں۔ مثلاً ’سڑک پر بوندا باندی ہو رہی ہے‘، ’میچ چل رہا ہے‘، ’میراتھن لگی پڑی ہے‘، ’مچھلی پکڑی جا رہی ہے‘ وغیرہ وغیرہ۔ اب گھر گھر تلاشی ہو گی اور پھر حالات پہلے جیسے ہو جائیں گے۔
یہ مسلح لوگ انڈیا، افغانستان، ایران یا کسی اور کے ایجنٹ ہیں یا جرائم پیشہ ہیں یا مٹھی بھر شر پسند ہیں یا یونیوسٹیوں اور کالجوں کے لڑکے لڑکیوں کو ورغلا کر خود کش بنانے والے ہیں۔ یہ باتیں اسٹیبلشمنٹ اور ایجنسیاں جانیں۔
شروع شروع میں مقامی لوگ شاید ان حالات سے خوفزدہ ہوتے ہوں مگر اب چہروں پر گبھراہٹ ہے نہ ڈر بلکہ ان کیفیات سے گزر کر زیادہ تر لوگوں کے لیے ٹریجڈی بھی کامیڈی ہو گئی ہے۔ یہ حالت فرد کی تنہائی کی آخری منزل کہلاتی ہے۔
سنہ 2002 کے بعد سے بالخصوص الیکشن کے عمل کو کوئی بھی ماہی گیر یا خوانچہ فروش دلچسپ سرکس سے زیادہ اہمیت دینے کو تیار نہیں۔ وہ قوم پرست سیاستدان جو آئینی جدوجہد پر یقین رکھتے تھے اب ان کی فیصلہ ساز سنتے ہیں اور نہ ہی عام لوگ۔ تیز رفتار وقت نے ایسی کلاسیکی سیاست کو عجائب گھر میں رکھ دیا۔ یعنی انتہا پسندی اور اعتدال پسندی کے بیچ کا پُل گر گیا۔
آج دونوں جانب ایک ہی سوچ اور چلن ہے۔ آپ ہمارے ساتھ نہیں تو پھر غدار ہیں۔
بہت محنت ہوئی ہے بلوچستان کو یہاں تک لانے میں۔ اس محنت کا پھل کچھ لوگ کھا رہے ہیں۔ باقی دیکھ رہے ہیں۔

### Article 44 ###
ایک نیا قانون منظور ہونے کے بعد پاکستان کے دارالحکومت اسلام آباد کی حدود میں گھریلو رشتوں میں جڑے افراد کی ’مرضی کے خلاف ان کی سرگرمیوں پر نظر رکھنے‘ یا ’بے بنیاد الزامات پر طلاق یا دوسری شادی کی دھمکی دینے‘ جیسے اعمال قانوناً جرائم تصور کیے جائیں گے۔
ان کی سزا کم سے کم چھ ماہ اور زیادہ سے زیادہ تین سال تک قید اور ایک لاکھ روپے تک جرمانے کی صورت میں ہو سکتی ہے۔ پاکستان کی پارلیمان کے حالیہ مشترکہ اجلاس میں گھریلو تشدد کا بل یعنی ڈومیسٹک وائلینس ایکٹ 2026 پاس کیا گیا ہے جس کا اطلاق اسلام آباد کی حدود میں ہو گا۔
اسلام آباد کے لیے اس نئے قانون کے تحت چند ایسے ’اعمال‘  کو قابل سزا گھریلو تشدد کے زمرے میں لایا گیا ہے جنھیں روایتی طور پر پاکستان میں قانوناً قابل سزا جرائم تصور نہیں کیا جاتا تھا۔
ان ہی شقوں کو لے کر پاکستان میں سماجی رابطوں کی ویب سائٹس پر بحث ہو رہی ہے جس میں بہت سے صارفین کا ماننا ہے کہ یہ قانون گھریلو رشتوں کے توازن میں خواتین کو ’غیر ضروری‘  یا ’بے بنیاد‘ اختیارات منتقل کرتا ہے۔
تاہم اس قانون کے حق میں بات کرنے والے بہت سے صارفین اس تاثر کی نفی کرتے ہیں۔ ان کے خیال میں یہ قانون درست انداز میں نئے دور کے ان اعمال کو جرائم کے زمرے میں لاتا ہے جو نفسیاتی اذیت کا سبب بنتے ہیں یا جن کا نتیجہ جسمانی یا جنسی تشدد کی صورت میں نکل سکتا ہے۔
یہ قانون اور اس کی زیر بحث شقیں کوئی نئی پیش رفت نہیں ہے۔ چند برس قبل پاکستان تحریک انصاف کے دور حکومت میں اُس وقت کی انسانی حقوق کی وزیر شیریں مزاری گھریلو تشدد کا ایسا ہی قانون اور ایسی ہی شقیں  پارلیمان میں لا چکی تھیں۔
تاہم سنہ 2026 میں منظور ہونے والے قانون میں مزید چند تبدیلیاں لائی گئی ہیں۔ اس قانون کے تحت جو لوگ ریلیف حاصل کر سکتے ہیں ان میں ’خاتون، مرد اور بچے‘  کے علاوہ ’خواجہ سرا، معذور شخص یا عمر رسیدہ شخص‘  کو بھی شامل کیا گیا ہے۔
گھریلو تشدد کے اس قانون میں جسمانی اور جنسی تشدد کے ساتھ ساتھ بہت سے نفسیاتی اعمال اور زبانی اذیت کے پہلووں کو بھی قابل سزا گھریلو تشدد قرار دیا گیا ہے۔
جیسا کہ ’مرضی کے خلاف تعاقب، ہراساں کرنا، خاتون کی کردار کشی یا بیوی کو شوہر کے علاوہ کسی دوسرے کے ساتھ گھر میں رہنے پر مجبور کرنے‘ جیسی شقیں اس قانون میں گھریلو تشدد تصور کی گئی ہیں۔
گھریلو تشدد کے سنہ 2026 کے قانون میں بہت سی شقیں پرانی ہی ہیں جیسا کہ جسمانی اور جنسی تشدد کی قانونی تعریف وغیرہ۔
تاہم قانون میں نفسیاتی تشدد اور زبانی اذیت کے بہت سے ایسے ’جدید دور کے پہلو‘ شامل ہیں جو ملک میں لاگو روایتی قوانین کی پکڑ میں نہیں آتے۔
اس قانون میں جن اعمال کو نفسیاتی تشدد اور زبانی اذیت کہا گیا ہے ان میں ’جنونیت کی حد تک بار بار حسد کا اظہار جس سے متاثرہ شخص کی پرائیویسی، راست بازی، آزادی یا سکیورٹی میں مداخلت ہو‘  شامل ہیں۔
اس کے علاوہ ’کسی کی بے عزتی یا تضحیک‘ کرنا اور ’شریک حیات یا گھر میں ساتھ رہنے والے کسی بھی فرد کو جسمانی تکلیف پہنچانے کی دھمکی دینا‘ بھی اس میں شامل کیا گیا ہے۔ گھر کی کسی خاتون یا کسی دوسرے شخص کی کردار کشی کرنا بھی نفسیاتی یا زبانی تشدد تصور ہو گا۔
اس کے علاوہ جان بوجھ کر یا اپنی ذمہ داری پوری نہ کرتے ہوئے کسی کو چھوڑ کر چلے جانا بھی اسی زمرے میں آئے گا۔ ’نفسیاتی اور زبانی تشدد‘ بھی چند ایسے پہلو ہیں جن پر سماجی رابطوں کی ویب سائٹس پر بحث ہو رہی ہے۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
جن اعمال کو نفسیاتی اور زبانی تشدد کے زمرے میں لایا گیا ہے ان میں چند وہ بھی ہیں جو خاص طور پر سوشل میڈیا پر بحث کا مرکز بنے  ہوئے ہیں۔ ان میں سب سے نمایاں ’طلاق کی دھمکی دینا‘ ہے۔
سماجی رابطوں کی ویب سائٹ ایکس پر بہت سے صارفین یہ سوال اٹھا رہے ہیں کہ ’طلاق کی دھمکی دینا‘ کس طرح گھریلو تشدد کے زمرے میں آتا ہے؟
تاہم قانون میں صرف طلاق کی دھمکی نہیں کہا گیا۔ قانون میں کہا گیا ہے ’پاگل پن یا بانجھ پن کے بے بنیاد الزامات لگا کر طلاق یا دوسری شادی کی دھمکی‘ دینا۔
سماجی رابطوں کی ویب سائٹس پر ’سٹاکنگ‘ کے بارے میں بھی سوالات اٹھائے جا رہے ہیں۔ بہت سے صارفین ’سٹاکنگ‘ کو 'گھورنے' کے معنوں میں لے رہے ہیں، تاہم، گھورنا سٹیئرنگ کہلاتا ہے۔ سٹاکنگ کسی کا تعاقب کرنے یا اس قانون کے تناظر میں کسی کی مرضی کے خلاف اس کی سرگرمیوں پر نظر رکھنے یا اس کا تعاقب کرنے کے زمرے میں آئے گا۔
بہت سے صارفین کا یہ بھی خیال ہے کہ ’بیوی کو شوہر کے علاوہ کسی دوسرے کے ساتھ رہنے پر مجبور کرنا‘ گھریلو تشدد شمار نہیں کیا جانا چاہیے۔
اس قانون میں گھریلو تشدد میں جنسی تشدد کو بھی شامل کیا گیا ہے اور قانون کے مطابق اس میں ہر وہ جنسی نوعیت کا طرز عمل شامل ہے جو کسی کمزور شخص کے خلاف ہو، اس کو نیچا دکھائے یا اس کے وقار میں کمی لائے۔
فوزیہ وقار انسانی حقوق کی کارکن ہیں اور پنجاب کمیشن آن دی سٹیٹس آف وومن کی چیئرپرسن بھی رہ چکی ہیں۔ بی بی سی سے بات کرتے ہوئے اُن کا کہنا تھا کہ اس قانون پر یہ تمام اعتراضات اور سوالات درست نہیں۔
فوزیہ وقار کہتی ہیں کہ یہ قانون صرف خواتین کے لیے نہیں ہے۔ اس کا اطلاق بچوں، بوڑھوں، خواجہ سراؤں، معذور افراد، بزرگوں اور گھر میں رہنے والے دیگر کمزور افراد کے تحفظ کے لیے ہو گا۔
وہ کہتی ہیں کہ اس قانون نے نفسیاتی تشدد کی اِن تمام صورتوں کو تفصیل سے پیش کیا ہے جن کا روزمرہ زندگی میں بہت سی عورتوں کو سامنا کرنا پڑتا ہے۔ ان کے مطابق ’طلاق اور دوسری شادی جیسی دھمکی ایک ایسی تلوار ہے جو ہمیشہ عورت کے سر پر لٹکائی جاتی رہی ہے۔ اب اگر وہ سمجھتی ہے کہ اس دھمکی سے اس کی صحت متاثر ہو رہی ہے یا وہ اس کو مزید برداشت نہیں کر سکتی تو وہ شکایت کر سکتی ہے۔‘
سٹاکنگ کے بارے میں انسانی حقوق کی کارکن فوزیہ وقار کہتی ہیں کہ بہت سی خواتین کو اس کی کئی شکلوں سے گزرنا پڑتا ہے۔ یہ محض بیوی کا فون چیک کرنے یا اس کی سرگرمیوں پر نظر رکھنے تک محدود نہیں۔
فوزیہ وقار کا کہنا تھا: ’ہمارے پاس ایسے کیس بھی آئے ہیں جن میں خاتون کو اُن کے شوہر چھوڑ چکے ہیں لیکن پھر بھی اُن کا پیچھا کرتے ہیں، تعاقب کرتے ہیں اور انھیں دھمکیاں دیتے ہیں۔‘ ان کا کہنا ہے کہ یہ واقعتاً نفسیاتی تشدد میں شمار ہوتا ہے اور عورت کی جان کو خطرے میں ڈالتا ہے۔
پنجاب کمیشن آن دی سٹیٹس آف وومن کی سابق چیئرپرسن فوزیہ وقار قانون میں موجود یہ شق بھی درست سمجھتی ہیں جس کے تحت ’بیوی کو شوہر کے علاوہ کسی دوسرے کے ساتھ رہنے پر مجبور کرنا‘ گھریلو تشدد قرار دیا گیا ہے۔
ان کے مطابق: ’ایسا نہیں ہے کہ اگر کوئی خاتون اپنی ساس کے ساتھ نہیں رہنا چاہتیں اور اُن کے شوہر کے پاس انھیں علیحدہ رکھنے کے وسائل نہیں ہیں، تو وہ تشدد کا الزام عائد کر دیں۔ قانون اُن کے حالات کا جائزہ لے کر تعین کرے گا کہ یہ گھریلو تشدد کے زمرے میں آتا ہے یا نہیں۔‘
یعنی، فوزیہ وقار کے مطابق، دیکھا جائے گا کہ کیا خاتون پر کوئی تشدد کر رہا ہے، کیا وہ اُن کی ساس ہیں اور کیا شوہر کے پاس اتنے وسائل ہیں کہ وہ اس تشدد سے بچانے کے لیے اپنی بیوی کو علیحدہ گھر میں رکھ پائیں۔
’جان بوجھ کر یا ذمہ داری پوری نہ کرتے ہوئے چھوڑ کر چلے جانے‘ کو بھی اس قانون کے تحت نفسیاتی گھریلو تشدد قرار دیا گیا ہے۔ فوزیہ وقار کہتی ہیں تشدد کی یہ دونوں قانونی تعریفیں بنیادی طور پر عورتوں کو تحفظ فراہم کرنے کے لیے ہیں۔ انھوں نے بتایا کہ ان کے پاس اس طرح کے کیسز آ چکے ہیں جن میں شوہر بیوی کو چھوڑ کر چلے گئے اور ان کی کفالت چھوڑ دی۔
’ایک خاتون میرے پاس آئیں، شوہر اُن کو چھوڑ کر چلے گئے اور آٹھ سال تک واپس نہیں آئے۔ جب خاتون نے اخراجات پورے کرنے کے لیے حق مہر میں لکھا دو تین تولے سونا بیچا تو اُن کو دھمکی دی گئی کہ اگر وہ خلع لیں گی تو سونا واپس مانگ لیا جائے گا۔ انھیں جیٹھ اور ساس کے ساتھ جا کر رہنے پر بھی مجبور کیا گیا۔‘
فوزیہ وقار کے خیال میں دیگر صوبوں کے برعکس یہ قانون زیادہ مکمل ہے اور اس میں تمام پہلوؤں کی قانونی تعریف کو تفصیل سے بیان کیا گیا ہے۔ وہ کہتی ہیں کہ یہ قانون اس لیے بھی بہتر ہے کہ اِن تمام جرائم کو قابل سزا بناتا ہے۔

### Article 45 ###
عارف حبیب حال ہی میں اپنے کنسورشیئم کی طرف سے پاکستان کی قومی ایئر لائن پی آئی اے خریدنے کے بعد شہ سرخیوں میں آئے ہیں مگر ان کے بقول ان کے کیریئر کی ابتدا سکول میں میٹرک کی تعلیم حاصل کرنے کے دوران 17 سال کی عمر میں ایک بروکر کے طور پر ہوئی تھی جب ان کی تنخواہ صرف 60 روپے تھی۔
وہ مختلف انٹرویوز میں 1971 کے اس زمانے کو یاد کرتے ہوئے اپنے بڑے بھائی کی ایک بات دہراتے ہیں کہ ’سٹاک مارکیٹ کبھی اوپر جاتی ہے اور کبھی نیچے۔ سب سے بڑا فائدہ تو بروکر کو ہوتا ہے۔‘
ان کی کمپنی عارف حبیب لمیٹڈ پاکستان کے بڑے بروکریج ہاؤسز میں سے ایک ہے مگر اس گروپ کی اربوں روپے کی سرمایہ کاری کئی شعبوں میں پھیلی ہوئی ہے، جیسے سیمنٹ، فرٹیلائزر، سٹیل، ریئل اسٹیٹ وغیرہ۔
اب جب کہ دسمبر 2025 میں 135 ارب روپے کی کامیاب بولی لگا کر عارف حبیب کنسورشیئم نے پی آئی اے کے 75 فیصد حصص خرید لیے ہیں تو یہ سوال بارہا پوچھا جا رہا ہے کہ آیا یہ سرمایہ کاروں اور حکومت پاکستان دونوں کے لیے ایک اچھی ڈیل ہے۔
خود عارف حبیب اکثر سرمایہ کاری سے متعلق اپنے فلسفے کو کرکٹ کی مثالوں سے سمجھاتے ہیں۔ وہ کہتے ہیں کہ ’جو بال سمجھ نہ آئے تو لیو اِٹ۔ اگر سمجھ آئے تو ہِٹ اِٹ۔‘
2025 میں پاکستانی سوشل میڈیا پر سرمایہ کاری سے متعلق ویڈیوز کی بھرمار ہے اور اسی دوران ایکس اور ریڈاِٹ پر ایسی کمیونٹیز مقبول ہونے لگی ہیں جو معاشی آزادی اور قبل آز وقت ریٹائرمنٹ سے متعلق معلومات شیئر کرتی ہیں۔
یہ عالمی سطح پر ایک جانا پہچانا نظریہ ہے جو کہتا ہے کہ آپ ہر ماہ اپنی تنخواہ سے زیادہ سے زیادہ پیسے بچائیں، اس سے سرمایہ کاری کریں اور 15، 20 سال میں مالیاتی آزادی حاصل کر کے ریٹائر ہو جائیں۔
یہ وہ خواب ہے جو شاید پاکستان میں بسنے والی کئی نسلوں نے کبھی دیکھا بھی نہیں ہوگا۔
اور اس بارے میں پاکستان میں ایسے وقت پر بات ہو رہی کہ جب معاشی پیداوار سست روی کا شکار ہے، مقامی کرنسی تاریخی طور پر گراوٹ کا شکار رہی ہے، برآمدات میں کوئی بڑا اضافہ نہیں ہو رہا اور مہنگائی اپنی رفتار برقرار رکھے ہوئے ہے۔
تو کیا ایک عام پاکستانی نوجوان اِن سب مشکلات کے باوجود مالیاتی آزادی اور جلدی ریٹائرمنٹ کا خواب دیکھ سکتا ہے؟
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
آگے بڑھنے سے پہلے اس سوال کا جواب دیں: 2005 میں 100 روپے کی قدر آج کے اعتبار سے کتنی بنتی ہے؟
اگرچہ 100 روپے کا نوٹ آج بھی 100 روپے کا ہی ہے لیکن اگر آپ کسی چیٹ بوٹ سے پوچھیں گے تو وہ آپ کو بتائے گا کہ چونکہ 20 برسوں کے دوران پاکستان میں سالانہ افراط زر قریب 10 فیصد رہی ہے تو فیوچر ویلیو فارمولا کے مطابق 2005 میں 100 روپے کا نوٹ دراصل آج 2025 میں 675 روپے کے برابر ہے۔
کرنسی کی قدر میں مسلسل ہونے والی اسی کمی کے بارے میں عموماً ماہرین خبردار کرتے رہتے ہیں کیونکہ یہ آپ کی بچت کو کسی دیمک کی طرح چٹ کر جاتی ہے۔
معاشی امور کے ماہر جنید اقبال کو حال ہی میں آپ نے ’شارک ٹینک پاکستان‘ نامی شو میں دیکھا ہوگا۔ ان کے بقول اپنا بچا کچا پیسہ بینک میں رکھنا ’یقینی طور پر نقصان دہ ہے کیونکہ افراطِ زر آپ کی بچت کی قوتِ خرید کو کم کر دیتی ہے۔‘
’اگر آپ چاہتے ہیں کہ آپ کی ماہانہ بچت کی اصل قدر برقرار رہے تو کم از کم افراطِ زر سے بچنا ضروری ہے۔‘
تو لوگ اس بڑھتی مہنگائی، اخراجات اور ٹیکسز کے بوجھ تلے پاکستان میں جلد ریٹائرمنٹ اور مالیاتی آزادی (فائر) کے بارے میں سوچ بھی کیسے سکتا ہے؟
فرقان پونجانی ’انویسٹ کار‘ نامی یوٹیوب چینل چلاتے ہیں جہاں وہ پاکستانی نوجوانوں کو سرمایہ کاری کی طرف راغب کرنے کی کوشش کرتے ہیں۔
ان کا کہنا ہے کہ ’بدقسمتی سے ہماری سوچ بن گئی ہے کہ ہمیں کل ہی امیر ہونا ہے۔ ہم سالوں میں نہیں بلکہ دنوں میں سوچتے ہیں۔ لیکن سرمایہ کاری طویل مدتی عمل ہے۔‘
مہنگائی سے بچنا بھی ہے اور دولت میں اضافہ بھی چاہیے، مگر کیسے؟
فرقان بتاتے ہیں کہ فنانشل فریڈم کا تعلق اِن دو سوالوں سے ہے کہ افراط زر سے بچنے کے لیے آپ ہر ماہ کتنے پیسے بچا سکتے ہیں اور اور اس پر کتنے قسم کا ریٹرن یعنی منافع کما سکتے ہیں۔
یعنی آپ کو اس ایسٹ کلاس (اثاثے) کا انتخاب کرنا ہے جو آپ کو افراطِ زر سے بہتر ریٹرن دے۔ ورنہ آپ کی نقد یا بینک میں موجود رقم ہر سال اپنی قدر کھو رہی ہے۔
پاپولیشن سروے کے مطابق پاکستان کی 24 کروڑ کی آبادی میں سے 26 فیصد لوگوں کی عمریں 15 سے 29 سال ہیں جبکہ نصف سے بھی زیادہ آبادی ورکنگ ایج گروپ کی ہے۔
تو ایسے میں نوجوان سرمایہ کاری کریں بھی تو کہاں کریں؟
جنید اقبال کہتے ہیں کہ دیرپا سرمایہ کاری اور کمپاؤنڈنگ ’دنیا کا آٹھواں عجوبہ‘ ہے۔
ان کی رائے میں اگر پاکستان میں آپ درمیانے یا کم آمدنی والے طبقے سے تعلق رکھتے ہیں تو اپنی دولت بڑھانے کا ’واحد آزمودہ طریقہ‘ ایکویٹیز یعنی سٹاک مارکیٹ میں سرمایہ کاری ہے۔ ’زیادہ اہم بات یہ نہیں کہ آپ کس کمپنی کا سٹاک خریدتے ہیں بلکہ یہ ہے کہ آپ اپنی بچت کا کتنا حصہ کتنی باقاعدگی سے سٹاک مارکیٹ میں لگاتے ہیں۔‘
عالمی سطح پر سرمایہ کاری کو اس اعتبار سے دیکھا جاتا ہے کہ آپ کی عمر کتنی ہے اور آپ کتنا رِسک لینے کی صلاحیت رکھتے ہیں۔
فرقان پونجانی بتاتے ہیں کہ ’اگر آپ نوجوان ہیں، آپ پر ذمہ داریاں کم ہیں تو یہی وقت ہے زیادہ سے زیادہ پیسے بچانے کا اور زیادہ رِسک لینے کا۔ آپ ابھی دولت جمع کرنے کے مرحلے میں ہیں اور آپ زیادہ رِسک لے سکتے ہیں۔ جب آپ کے اخراجات اور ذمہ داریاں بڑھ جائیں تو آپ کم رِسک لیتے ہیں۔‘
ادھر جنید اقبال نے سرمایہ کاری کرنے کا ایک سادہ سا فارمولا اپنانے کی تجویز دی ہے، یعنی 100 کو اپنی عمر سے مائنس کرنا۔
’اگر آپ کی عمر 20 سال ہے تو 80 فیصد سرمایہ ایکویٹیز میں ہونا چاہیے اور 20 فیصد فکسڈ انکم میں۔ جیسے جیسے عمر بڑھتی ہے، یہ تناسب ایڈجسٹ کریں۔‘
فکسڈ انکم سے مراد کِم رِسک والے سیوینگ اکاؤنٹ یا میوچوئل فنڈز ہیں جہاں ملک کے موجودہ شرح سود کے مطابق ریٹرن ملتا ہے۔
جہاں تک بات سٹاکس کی ہے تو اگر آپ ہر مہینے یہ سوچنا نہیں چاہتے کہ آپ کو کس کمپنی میں سرمایہ کاری کرنی چاہیے تو جنید اقبال کا مشورہ ہے کہ آپ کسی میوچوئل فنڈ یا ای ٹی ایف کا انتخاب کر سکتے ہیں۔ ’اگر کوئی مجھ سے مشورہ مانگے تو میں کہوں گا کہ پانچ بہترین فنڈز میں سرمایہ کاری کریں۔ لمبے عرصے میں یہ فرق نہیں پڑے گا کہ کون سا فنڈ بہتر رہا، اصل بات یہ ہے کہ آپ ابھی اس بس پر سوار ہو جائیں۔‘
’اگر آپ ہر ماہ جتنا بھی پیسہ بچا سکتے ہیں، چاہے 5 ہزار، 20 ہزار یا ایک لاکھ، اسے ایکویٹیز میں لگائیں۔ وقت کے ساتھ یہ رقم کمپاؤنڈ ہوتی رہے گی۔‘
وہ اس کی مثال کچھ اس طرح دیتے ہیں کہ اگر سٹاک مارکیٹ میں کوئی اچھی کمپنی ہر سال صرف پانچ فیصد گروتھ کرے اور یہ عمل جاری رہے تو چند برسوں میں اس کی مالیت ’دوگنی ہو جاتی ہے‘ اور یوں سٹاک مارکیٹ میں سرمایہ کاری کرنے والے لوگوں کو بھی اس کا فائدہ ہوتا ہے۔
تمام ایسٹ مینیجمنٹ کمپنیوں کے سٹاک ایکسچینج، منی مارکیٹ یا پنشن فنڈز کی اقسام کے میوچوئل فنڈز ہوتے ہیں جن میں یہ کمپنیاں لوگوں کے دیے گئے پیسوں سے سرمایہ کاری کرتی ہیں اور اپنی فیس/کمیشن وصول کرتی ہیں۔ دوسری طرف ای ٹی ایف سٹاک ایکسچینج پر کسی عام شیئر کی طرح خریدے و بیچے جاتے ہیں۔ ای ٹی ایف میں کوئی ایک کمپنی نہیں بلکہ مختلف کمپنیوں کے شیئرز ہوتے ہیں تاکہ سرمایہ کار کوئی ایک ای ٹی ایف خرید کر ہی مختلف کمپنیوں میں سرمایہ کاری کر سکے۔
جنید اقبال نے ہمارے ساتھ ایک چارٹ شیئر کیا جس کے مطابق گذشتہ 20 برسوں کے دوران ہر سال پاکستانی کرنسی نے اپنی قدر آٹھ فیصد کھو دی۔ جبکہ 20 برسوں کے دوران کے ایس سی 100 اینڈیکس (یعنی سٹاک ایکسچینج پر پاکستان کی 100 بہترین کمپنیوں کی فہرست) کی قدر میں سالانہ اوسطاً 16 فیصد بہتری آئی۔
انھوں نے سٹاک ایکسچینج پر موجود بعض پاکستانی کمپنیوں کی مثال دیتے ہوئے کہا کہ گذشتہ 15، 20 برسوں کے دوران ان کی مالیت کئی گنا بڑھی اور اس کے ساتھ ان میں پیسہ لگانے والے شیئر ہولڈرز کو بھی فائدہ ہوا ہے۔
فرقان پونجانی اعداد و شمار کا حوالہ دیتے ہوئے کہتے ہیں کہ پچھلے 20 برسوں کے دوران سٹاک مارکیٹ نے افراط زر کے مقابلے سات سے آٹھ فیصد زیادہ ریٹرن دیا ہے اور گولڈ نے آٹھ سے نو فیصد تک۔
ان کا ماننا ہے کہ پاکستان میں رہتے ہوئے اوسط ریٹرنز کے ذریعے بھی مالیاتی آزادی ممکن ہے اگر آپ باقاعدگی سے پیسے بچا کر سرمایہ کاری کرتے رہیں۔
وہ کہتے ہیں کہ پاکستان میں کئی لوگ سٹاک مارکیٹ کو اس لیے ترجیح دیتے ہیں کیونکہ جن ملکوں میں افراط زر یعنی مہنگائی تیزی سے بڑھتی ہے وہاں کی کمپنیاں خود کو مہنگائی سے بچا لیتی ہیں۔ وہ اس جانب اشارہ کرتے ہیں کہ مہنگائی کے باوجود کمپنیوں کا منافع بڑھتا ہے۔ ’اسی طرح پاکستان میں گولڈ کا ریٹرن بھی بہتر ہے۔‘
مگر کیا آپ کو ڈیجیٹل گولڈ خریدنا چاہیے، سٹاک پِکنگ کرنی چاہیے یا میوچل فنڈز اور ای ٹی ایف آزمانے چاہییں، فرقان کے مطابق یہ ہر شخص کی اپنی مرضی ہو سکتی ہے۔
فرقان اس بات پر بھی زور دیتے ہیں کہ کوئی عام شخص سٹاک پِکنگ نہیں کر سکتا، یعنی کس کمپنی کے شیئر خریدنے چاہییں، اس کا فیصلہ اپنے طور پر نہیں کیا جا سکتا۔
وہ کہتے ہیں کہ ’سٹاک پِکنگ پہاڑ کی چوٹی ہے۔ اس سے بہتر پیسیو یا غیر فعال سرمایہ کاری ہے جس میں آپ کو صرف کسی میوچوئل فنڈ کو پیسے دینے ہیں یا ای ٹی ایف خریدنے ہیں۔‘
دونوں صورتوں میں فرقان کے بقول اپنے شعبے کے ماہر لوگ ہی فیصلہ کریں گے کون سا سٹاک خریدنا ہے، کب بیچنا ہے اور کب لینا ہے۔ وہ اس کی تین، چار فیصد کی فیس لیتے ہیں۔
اگر یہ سب اتنا ہی آسان ہوتا تو شاید ہمارے اردگرد سبھی اب تک امیر ہو چکے ہوتے اور نوکری سے استعفی دے کر گھر بیٹھے ہوتے۔ مگر ایسا نہیں ہے۔
اب بھی سٹاک ایکسچینج یا دیگر جگہوں پر سرمایہ کاری کرنے میں بہت سے پاکستانیوں کے لیے رکاوٹیں ہیں۔
جنید اقبال کہتے ہیں کہ ’پاکستان میں سٹاک مارکیٹ میں سرمایہ کاری کے لیے صاف اور سفید پیسہ چاہیے۔ لیکن بہت سے لوگ ٹیکس فائلر نہیں ہیں یا نقد کاروبار کرتے ہیں۔ اسی لیے مارکیٹ میں حصہ لینے والوں کی تعداد کم ہے۔‘
وہ کہتے ہیں کہ ’لوگ اکثر غلط وقت پر مارکیٹ میں داخل ہوتے ہیں، یعنی جب مارکیٹ عروج پر ہوتی ہے۔ پھر جب مارکیٹ میں معمولی کمی آتی ہے تو وہ گھبرا کر غلط وقت پر نکل جاتے ہیں۔ اصل حکمتِ عملی یہ ہے کہ اچھی کمپنیوں کے مالک بنیں اور لمبے عرصے تک مالک رہیں۔‘
جنید اقبال کہتے ہیں کہ ایک ملک کی سٹاک مارکیٹ اپنے شہریوں کے لیے کوئی اجنبی چیز نہیں ہوتی۔ ’یہ وہی کمپنیاں ہیں جو ہمیں روزمرہ کی اشیا اور سروسز فراہم کرتی ہیں۔ آپ بینک میں پیسہ رکھ کر افراطِ زر کے ہاتھوں نقصان اٹھا سکتے ہیں یا اپنی معیشت کے مالک بن سکتے ہیں، فیصلہ آپ کا ہے۔‘
لیکن وہ کہتے ہیں کہ سرمایہ کاری کی تمام آپشنز پر حکومتی پالیسیاں بھی اثر انداز ہوتی ہیں۔ ’اگر حکومت توانائی، ٹیکس اور تعلیم میں اصلاحات کرے گی تو مارکیٹ بہتر ہوگی۔‘
فرقان کا کہنا ہے کہ ’ہم نوکری پیشہ مزدور لوگوں کے لیے مالیاتی آزادی کا یہی راستہ ہے کہ تنخواہ سے تھوڑا تھوڑا بچائیں اور باقاعدہ سے سرمایہ کاری کریں۔‘
وہ کہتے ہیں کہ پاکستان میں جہاں نوکری پیشہ افراد کو ایک طرف زیادہ ٹیکس دینا پڑتا ہے وہیں انھیں اپنی ریٹائرمنٹ کے بارے میں بھی خود ہی پلان کرنا ہوتا ہے۔
کسی بھی سرمایہ کاری کے لیے سٹاک ایکسچینج یا دیگر آپشنز میں جانے سے پہلے تحقیق کرنا ضروری ہے اور کچھ مواد تو ویسے بھی عوامی سطح پر موجود ہوتا ہے۔
جیسے کسی کمپنی کا شیئر خریدنے سے پہلے لوگ اس کی سہہ ماہی اور سالانہ کارکردگی کی رپورٹ پڑھ سکتے ہیں، اس کی آمدن کا جائزہ لے سکتا ہے اور مستقبل میں پیداوار کے امکانات جان سکتے ہیں۔ وہیں کسی بھی میوچوئل فنڈ کی خریداری سے پہلے اس کی ماہانہ فنڈ مینیجر رپورٹ کا جائزہ لیا جا سکتا ہے۔ اسی طرح سونے کی قیمت میں اتار چڑھاؤ کا تاریخی ریکارڈ بھی باآسانی انٹرنیٹ پر دستیاب ہے۔
فرقان کہتے ہیں کہ اگر کہیں مارکیٹ کے لگ بھگ ریٹرن مل رہا ہو تو یہ محفوظ سرمایہ کاری ہے۔ جبکہ یہ دیکھنا ضروری ہے کہ ایکسپینس ریشو (اخراجاتی تناسب) کتنا ہے، یعنی کوئی ایسٹ مینجمنٹ کمپنی کمیشن، فیس یا اخراجات کی مد میں لوگوں سے کتنے وصول کرتی ہے۔ ’آپ کی جتنی جمع پونجی ہوگی، اتنا ہی زیادہ ایکسپینس ریشو وصول کی جائے گی۔‘
اور اگر آپ کو لگتا ہے کہ آپ کسی فنڈ میں مزید اپنی سرمایہ کاری رکھنا نہیں چاہتے تو آپ اسے دوسرے فنڈ میں منتقل کر سکتے ہیں۔ وہ ریٹائرمنٹ فنڈ کی مثال دیتے ہوئے کہتے ہیں کہ 20 سال تک آپ کا سرمایہ ’لاک‘ نہیں ہوتا، آپ جب چاہے کم فیس لینے والی کمپنی کے پاس اسے منتقل کر سکتے ہیں۔
فرقان اس جانب بھی اشارہ کرتے ہیں کہ پاکستان میں ریٹائرمنٹ فنڈ کی صورت میں آپ کو کچھ مراعات ملتی ہیں، جیسے سالانہ انکم ٹیکس اور کیپیٹل گینز ٹیکس پر چھوٹ۔
تاہم فرقان کہتے ہیں کہ پاکستانی سٹاکس میں اب بھی بہت زیادہ اتار چڑھاؤ ہوتا ہے۔ ’اگر دو سال، دو دو سو فیصد ریٹرن بنیں مگر پھر 40-40 فیصد کی گراوٹ آئے تو مجھے نہیں لگتا بہت زیادہ سرمایہ کار اس میں دلچسپی لیں گے۔ اس کا تعلق معیشت سے ہے۔ اگر معیشت پانچ، سات سال تک ٹھیک ہے تو بہت سے لوگ اس میں آ سکتے ہیں۔‘
میرے اس سوال پر فرقان پونجانی کا جواب تھا کہ دنیا بھر میں بہت کم لوگ یہ حاصل کر پاتے ہیں اور پاکستان میں بھی کم لوگ یہ حاصل کر پائیں گے۔
وہ کہتے ہیں کہ ’اس کے لیے دو چیزیں اہم ہیں: کیریئر کی ابتدا میں آپ کی آمدن زیادہ ہونی چاہیے اور دوسرا یہ کہ آپ زیادہ آمدن میں سے بھی زیادہ بچت کر سکیں۔‘
’اپنی تنخواہ کا 50، 60 فیصد بچا پانا مشکل تو لگتا ہے لیکن یہ ناممکن نہیں ہے۔ پاکستان میں یہ اسی صورت ممکن ہے اگر آپ کے پاس سرمایہ کاری کا صحیح پلان اور ڈسپلن ہو۔ ہو سکتا ہے کہ اس میں کسی عام پاکستانی کو 15، 20 سال لگیں مگر یہ بالکل ممکن ہے۔‘

### Article 46 ###
سال 2025 اپنے اختتام کے قریب ہے مگر رواں سال مئی میں پاکستان اور انڈیا کے درمیان چار روزہ لڑائی پر بحث مباحثہ اب بھی جاری ہے جس میں ایک نیا پہلو دو روز قبل پاکستانی صدر آصف علی زرداری کی ایک تقریر کے بعد سامنے آیا ہے۔
27 دسمبر کی شب سابق وزیرِ اعظم بینظیر بھٹو کی برسی کے موقع پر سندھ کے شہر گڑھی خدا بخش میں خطاب کرتے ہوئے صدر زرداری نے پاکستان اور انڈیا کے درمیان ہونے والے چار روزہ لڑائی کا تذکرہ کیا تھا۔ ان کا کہنا تھا کہ ان کے ملٹری سیکریٹری نے انھیں بنکر میں جانے کا مشورہ دیا تھا جسے انھوں نے ماننے سے انکار کر دیا تھا۔
تاہم انڈیا کے مقامی ذرائع ابلاغ اور سوشل میڈیا پر صدر زرداری کا یہ بیان بار بار شیئر کیا جا رہا ہے اور یہ دعوے کیے جا رہے ہیں کہ انڈیا کے ’آپریشن سندور‘ کے نتیجے میں پاکستانی قیادت کس قدر ’خوف‘ میں مبتلا ہو گئی تھی۔ دوسری جانب صدر زرداری کے ترجمان کا کہنا ہے کہ ’انڈیا میڈیا جو کہتا ہے، اسے کہنے دیں۔ صدر پاکستان نے وہی کہا جو عوام کے سامنے کہنے کی ضرورت تھی۔‘
یہ پہلی بار نہیں ہے کہ کسی پاکستانی سیاسی رہنما کے ذاتی تجربے سے متعلق بیان کو انڈین میڈیا پر توجہ حاصل ہوئی ہو۔ اس سے قبل بھی انڈین میڈیا میں وزیر اعظم شہباز شریف کے سوئمنگ کے دوران جھڑپوں کی ابتدا کی اطلاع ملنا یا وزیر خارجہ اسحاق ڈار کے ’جنگ کے آغاز کی خبر سُن پر گھر سے واپس آفس آنے‘ کے بیانات بھی مخصوص پیرائے میں دیکھے گئے ہیں۔
واضح رہے کہ رواں سال اپریل میں انڈیا کے زیر انتظام کشمیر کے سیاحتی مقام پہلگام پر شدت پسند حملے کے بعد انڈیا اور پاکستان نے ایک دوسرے پر ڈرون، میزائل حملوں اور فضائی جھڑپوں کی ابتدا کرنے کے الزامات عائد کیے تھے۔
جہاں انڈیا نے اس چار روزہ لڑائی کو ’آپریشن سندور‘ کا نام دیا تھا وہیں پاکستان میں اس کے لیے ’معرکہ حق‘ اور ’آپریشن بنیان المرصوص‘ کی اصطلاحات استعمال ہوتی ہیں۔
یہ پہلا موقع تھا کہ جب آصف زرداری نے مئی میں پاکستان اور انڈیا کے درمیان کشیدگی کے دوران اپنے تجربات شیئر کیے۔
بینظیر بھٹو کی برسی کے موقع پر سندھ کے شہر گڑھی خدا بخش میں خطاب کرتے ہوئے صدر زرداری کا کہنا تھا کہ ’میرے ملٹری سیکریٹری میرے پاس آئے اور کہا کہ سر جنگ شروع ہو گئی ہے۔ سر بنکر میں چلیں۔ میں نے کہا کہ شہادت آنی ہے تو یہیں آئے گی، لیڈرز بنکرز میں نہیں، میدان میں مرتے ہیں۔‘
ان کا مزید کہنا تھا کہ انھوں نے اپنے ملٹری سیکریٹری کو (جنگ کے آغاز سے) چار دن پہلے ہی کہہ دیا تھا کہ جنگ ہونے والی ہے۔
صدر زرداری نے اپنے خطاب میں انڈیا کا نام لیے بغیر تنقید کرتے ہوئے کہا کہ ’آپ چار دن ہم سے جنگ نہیں لڑ سکے، اِتنا بڑا ملک اور ہم سے 10 گنا بڑی معیشت ہونے کے باوجود آپ کی ٹانگیں کانپنے لگیں۔ آپ وہ دل گردہ کہاں سے لائیں گے، جو ہمارے چیف کا ہے، ہمارے وزیراعظم کا ہے، ہمارے صدر کا ہے اور ہمارے ایئر اور آرمی چیف کا ہے۔‘
صدر زرداری نے مزید دعویٰ کیا کہ ’جب وہ (انڈیا) حملہ کرنے آئے تو ہم پہلے سے ہی آسمانوں پر اُن کا انتظار کر رہے تھے۔ اُن کو اُس وقت پتہ چلا، جب اُنھیں سامنے پاکستان ایئر فورس نظر آئی۔‘
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
واضح رہے کہ 22 اپریل کو انڈیا کے زیر انتظام کشمیر کے سیاحتی مقام پہلگام پر شدت پسند حملے کے بعد انڈیا نے کہا تھا کہ 6-7 مئی کی درمیانی شب کو اس نے پاکستان میں شدت پسندوں کے کیمپوں کو نشانہ بنایا۔ اس آپریشن کو 'آپریشن سندور' کا نام دیا گیا، جس کے بعد انڈیا اور پاکستان کے درمیان فوجی تنازع شروع ہوا تھا۔
پاکستان نے انڈیا کے رفال طیاروں سمیت چھ طیار مار گرانے کا دعویٰ کیا تھا جسے اس کی جانب سے ’معرکہ حق‘ کا نام دیا جاتا ہے۔
اگست میں انڈین ایئر چیف نے دعویٰ کیا تھا کہ لڑائی کے دوران کم از کم  چھ طیارے مار گرائے تھے۔
ادھر پاکستانی وزیر دفاع خواجہ آصف نے اس دعوے کی تردید کرتے ہوئے کہا تھا کہ 'ایک بھی پاکستانی طیارے کو نشانہ نہیں بنایا گیا اور نہ ہی کوئی تباہ ہوا ہے۔'
امریکی صدر ڈونلڈ ٹرمپ بارہا ’انڈیا پاکستان جنگ رُکوانے‘ کا کریڈٹ لے چکے ہیں اور اس دوران متعدد طیاروں کے مار گرائے جانے کا تذکرہ کر چکے ہیں۔
یاد رہے کہ بی بی سی ویریفائی نے تین ایسی ویڈیوز کی تصدیق کی تھیجن کے بارے میں دعوی کیا گیا تھا کہ ان میں نظر آنے والا ملبہ ایک فرانسیسی ساختہ رفال طیارے کا ہے جو انڈیا کی فضائیہ کے زیراستعمال ہیں۔
ان میں سے ایک ویڈیو کی جیو لوکیشن سے بی بی سی ویریفائی کو علم ہوا تھا کہ یہ انڈین ریاست پنجاب میں بھٹنڈہ کے مقام کی ہے۔ اس ویڈیو میں یونیفارم میں ملبوس اہلکار لڑاکا طیارے کا ملبہ اکھٹا کرتے ہوئے دیکھے جا سکتے ہیں۔
انڈین میڈیا میں صدر زرداری کے بیان کو پاکستان میں ’آپریشن سندور‘ سے متعلق پایا جانے والا ’خوف‘ قرار دیا جا رہا ہے۔
انڈین اخبار ’انڈیا ٹو ڈے‘ نے لکھا کہ ’آپریشن سندور‘ کےدوران انڈیا کی جانب سے برسائے جانے والے میزائلوں کے دوران پاکستانی صدر کو کہا گیا کہ آپ بنکر میں چھپ جائیں۔
ایس کے چکرورتی نامی صارف نے لکھا کہپاکستان کے صدر آصف زرداری نے اعتراف کر لیا کہ اُنھیں لڑائی کے دوران بنکر میں جانے کا کہہ دیا گیا تھا، یہ اُس خوف کی علامت ہے، جو انڈیا نے پاکستانیوں پر طاری کیا تھا۔
ایک صارف نے لکھا کہ راہول گاندھی کو لازمی طور پر یہ دیکھنا چاہیے۔خیال رہے کہ انڈین نیشنل کانگریس کے سربراہ راہول گاندھیآپریشن سندور سے متعلق سوال اُتھاتے رہے ہیں۔ لوک سبھا سے خطاب کرتے ہوئے راہول گاندھی نے کہا تھا کہ آپریشن سدور کے ذریعے وزیر اعظم مودی نے اپنی گرتی ہوئی ساکھ کو بحال کرنے کی کوشش کی۔
مسٹر سنہا نامی صارف نے لکھا کہ ’ایک طرف پاکستانی صدر خوف کی وجہ سے بنکر میں چھپنے کی بات کر رہے، تو وہیں انڈیا میں اپوزیشن اب بھی یہ سمجھتی ہے کہ انڈیا نے پاکستان میں کوئی کارروائی نہیں کی تھی۔‘
ایک پاکستانی صارف منصور احمد قریشینے لکھا کہ ’صدر زرداری یہ کہہ رہے ہیں کہ انڈیا، چار روز بھی لڑائی نہیں لڑ سکا۔ یہ پاکستان سے لڑ ہی نہیں سکتا۔‘
اُن کے بقول صدر زرداری نے یہ بھی کہا کہ انڈیا کے مزید طیارے گر سکتے تھے۔
بی بی سی نے اس معاملے پر مؤقف جاننے کے لیے صدر پاکستان کے ترجمان مرتضی سولنگی سے رابطہ کیا۔
اُن کا کہنا تھا کہ ’انڈیا میڈیا جو کہتا ہے، اسے کہنے دیں۔ صدر پاکستان نے وہی کہا جو عوام کے سامنے کہنے کی ضرورت تھی۔‘
یہ پہلی بار نہیں جب مئی کی کشیدگی کے بارے میں پاکستانی قیادت کے ذاتی تجربات انڈیا میں موضوع بحث بنے ہوں۔ 27 دسمبر کو پاکستان کے نائب وزیر اعظم اور وزیر خارجہ اسحاق ڈار کا بھی ایک بیان انڈین میڈیا میں دلچسپی حاصل کرتا رہا۔
اس بیان میں اسحاق ڈار نے دعویٰ کیا تھا کہ مئی کی لڑائی کے دوران انڈیا نے پاکستان میں 36 گھنٹوں کے دوران 80 ڈرونز پاکستانی حدود میں بھیجے تھے جن میں سے پاکستان نے 79 ڈرونز مار گرائے تھے۔
اسحاق ڈار نے یہ بھی بتایا کہ نو اور 10 مئی کی درمیانی شب ’ڈھائی تین بجے کے قریب نور خان ایئر بیس پر حملہ کرنا انڈیا کی غلطی تھی۔‘
’ہمارا پلان تھا کہ یہ صبح فجر کے قریب چار بجے شروع ہو گا اور آٹھ بجے تک ختم ہو گا۔۔۔ جس جوابی کارروائی کی وزیر اعظم میٹنگ میں پہلے ہی اجازت دے چکے تھے تو ہمارا آپریشن شروع ہوا۔‘
وزیر خارجہ نے اس موقع پر یہ بھی بتایا کہ جس وقت نور خان ایئر بیس پر حملہ ہوا تھا تو وہ ابھی ابھی اپنے گھر پہنچے ہی تھے۔ ’میں ابھی اس میٹنگ کے بعد گھر پہنچا ہی تھا کہ مجھے اطلاع ملی۔ تو میں دفتر واپس آیا۔‘
ان کا کہنا تھا کہ 22 اپریل کو پہلگام پر حملے کے بعد سے ان کی ٹیم رات 10، 10 بجے تک دفاتر میں ہی موجود ہوتی تھی۔ اسحاق ڈار کے بقول چھ مئی سے پہلے اور چھ مئی کے بعد ان کی عالمی رہنماؤں کے ساتھ 60 سے زیادہ کالز ہوئی تھیں۔
اس سے قبل 17 مئی کو وزیر اعظم شہباز شریف نے ایک تقریر کے دوران بتایا تھا کہ چھ اور سات مئی کی درمیانی شب وہ سوئمنگ کر رہے تھے اور احتیاطاً اس روز وہ اپنا سیکیور فون ساتھ لے گئے تھے۔
ان کا کہنا تھا کہ انھوں نے اپنے عملے کو ہدایت کی تھی کہ اگر کوئی گھنٹی بجے تو انھیں فوراً بتایا جائے۔ ’وہ گھنٹی بجی تو جنرل عاصم منیر لائن پر تھے۔ کہنے لگے کہ وزیر اعظم ہم نے انھیں بھرپور جواب دیا ہے۔ اب ہمیں سیز فائر کرنے کی درخواست آ رہی ہے۔‘

### Article 47 ###
اختلافِ رائے ایک کامیاب اور مضبوط جمہوریت کی سب سے اہم علامت ہوتی ہے۔ عمران خان اور اُن کی جماعت  کو قابو میں رکھنے کے لیے ہر طرح کے اختلاف پر کریک ڈاؤن، کسی بھی طرح کے اختلاف کو ایک خطرہ تصور کرنا، اِس سے نہ ملک کو فائدہ ہوگا نہ جمہوریت کو۔ جمہوری نظام کو مضبوط کرنے کا واحد حل مذاکرات اور بات چیت ہے اور مسئلہ چاہے جتنا بھی مشکل ہو بات کرنے کی آزادی دینے سے ہی حل ہو سکتا ہے۔ آج کے سیربین میں اسی موضوع پر بات کی گئی ہے۔
میزبان: عالیہ نازکی
پروڈیوسر: عارف شمیم
وژول پروڈیوسر: سید علی کاظمی

### Article 48 ###
پاکستان کے سب سے بڑے شہر کراچی کے شاپنگ سینٹر گُل پلازہ میں آتشزدگی کی وجہ سے ہلاک ہونے والوں کی تعداد 70 سے تجاوز کر گئی ہے۔ گُل پلازہ میں آتشزدگی کو چھ دن گُزر چُکے ہیں اور ملبہ ہٹانے کا عمل تاحال جاری ہے۔
بی بی سی اردو سے بات کرتے ہوئے پولیس سرجن ڈاکٹر سمیعہ سید نے بتایا کہ ان کے پاس 71  لاشوں کی باقیات لائی گئی ہیں جن میں سے 20 کی شناخت ہوچکی ہے۔ اُن کا مزید کہنا تھا کہ ’ان میں 13 افراد کی شناخت ڈی این کے ذریعے ہوئی ہے اور اب تک 54 لواحقین نے ڈی این اے ٹیسٹ کرائے ہیں۔ یاد رہے کہ اس وقت ڈی سی آفس کے پاس لاپتہ افراد کی فہرست کے مطابق 77 افراد لاپتہ ہیں۔
دوسری جانب جمعے کے روز وزیراعلیٰ سندھ سید مراد علی شاہ نے سندھ اسمبلی میں خطاب کرتے ہوئے کہا کہ ’کراچی کے گُل پلازہ کو گرانا ہی پڑے گا اور کوشش ہوگی کہ دو سال کے اندر وہاں نئی دکانیں تعمیر کر کے متاثرین کو دی جائیں۔‘
وزیراعلیٰ سندھ نے گل پلازہ کے متاثرہ دکانداروں کے لیے فوری امداد کا اعلان کیا۔ انھوں نے ہر دکاندار کو پانچ پانچ لاکھ روپے امداد، دو ماہ میں متبادل جگہ اور ایک کروڑ روپے تک بلا سود قرضہ فراہم کرنے کا اعلان کیا۔
سندھ اسمبلی میں خطاب کے دوران اُن کا کہنا تھا کہ ’دو ماہ میں دکانداروں کو متبادل جگہ فراہم کی جائے گی اسی کے ساتھ ساتھ گل پلازہ کو دوبارہ تعمیر کیا جائے گا اور اتنی ہی دکانیں بنائی جائیں گی جتنی پہلے تھیں اور اس سب میں دو سال کا وقت لگ سکتا ہے۔‘
ضلع جنوبی کے ڈپٹی کمشنر جاوید نبی کھوسو نے بی بی سی سے بات کرتے ہوئے دعویٰ کیا کہ گل پلازہ کی ایک دکان سے 25 افراد کی لاشیں ملیں جبکہ اس سے قبل ڈی آئی جی جنوبی اسد رضا نے کہا تھا کہ بدھ کو ملبہ ہٹانے کے عمل کے دوران میزنائن فلور پر واقع ایک ہی دکان سے 30 افراد کی لاشیں ملی تھیں۔
ان کے مطابق ان لاشوں کی نشاندہی کے بعد ملبہ ہٹانے کا عمل وقتی طور پر روک کر لاشیں نکال کر انھیں ہسپتال منتقل کیا جائے گا۔
تاہم ریسکیو 1122 کے ایک اہلکار نے بی بی سی کو بتایا کہ ’اس دکان سے مکمل لاشیں نہیں بلکہ انسانی اعضا اور ہڈیاں ملی ہیں اور ابھی حتمی طور پر نہیں کہا جا سکتا کہ وہ کتنے افراد کی باقیات ہیں۔‘
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
اہلکار کے مطابق پولیس سرجن ان باقیات اور ہڈیوں کے فورینزک معائنے کے بعد ہی بتا سکتے ہیں کہ یہ باقیات کتنے افراد کی ہیں۔
بی بی سی کی جانب سے رابطہ کرنے پر پولیس سرجن ڈاکٹر سمعیہ سید نے مزید انسانی باقیات کے ہسپتال لائے جانے کی تصدیق کی۔ تاہم ان کا کہنا تھا کہ فارنزک تجزیے کے بعد مرنے والوں کی کُل تعداد بتائی جا سکے گی۔
اس سے قبل بدھ کی صبح حکام نے بتایا تھا کہ اب تک 28 لاشوں کی باقیات نکالی جا چکی ہیں جن میں سے اب تک صرف 11 کی شناخت ممکن ہو سکی ہے۔
صدر کے علاقے میں واقع گُل پلازہ میں سنیچر کی شب اچانک آگ بھڑک اُٹھی تھی جس نے دیکھتے ہی دیکھتے پورے پلازے کو اپنی لپیٹ میں لے لیا تھا۔ اس پلازے میں جیولری، گھریلو اشیا، کمبل، قالین، بیگز، کراکری اور دیگر مصنوعات کی سینکڑوں دکانیں تھیں جو جل کر خاکستر ہو گئی ہیں جبکہ عمارت کا کچھ حصہ بھی آگ کی وجہ سے گر گیا ہے۔۔
ریسکیو 1122 کے مطابق آتشزدگی کے اس واقعے کے بعد درجنوں افراد تاحال لاپتا ہیں۔
ڈپٹی کمشنر جاوید نبی کھوسو کے مطابق اب تک 85 افراد کی گمشدگی کی رجسٹریشن ہوئی ہے جبکہ 50 افراد کے اہلخانہ نے ڈی این اے جمع کرائے ہیں۔
ڈپٹی کمشنر کے مطابق سرچ آپریشن کے دوران ’تین سائٹس کلیئر کی جا چکی ہیں جبکہ ایک سائٹ ابھی باقی ہے۔‘
حکام نے گل پلازہ کے ساتھ واقع رمپا پلازہ کو بھی سیل کردیا ہے۔ جاوید نبی کھوسو نے بی بی سی کو بتایا کہ سندھ بلڈنگ کنٹرول اتھارٹی کی اسٹرکچرل رپورٹ کے بعد ہی اس کے مستقبل کا فیصلہ کیا جائے گا۔ یاد رہے کہ رمپا پلازہ میں نجی دفاتر، کلینک اور گاڑیوں کے پرزوں کی دکانیں ہیں۔
گل پلازہ میں آتشزدگی کی تحقیقات کے لیے وزیر اعلیٰ سید مراد علی شاہ کی جانب سے بنائی گئی کمیٹی کا پہلا اجلاس بھی منگل کو کمشنر کراچی کی صدارت میں منعقد ہوا جس میں دکانداروں اور متعلقہ حکام کے بیانات قلمبند کرنے کا فیصلہ کیا گیا تاکہ آگ لگنے کا وقت اور وجوہات سامنے آ سکیں۔
گورنر سندھ کامران ٹیسوری نے بھی منگل کو تاجروں کے وفد کے ساتھ مذاکرات کیے اور کہا کہ گل پلازہ انتظامیہ کو بری الذمہ قرار نہیں جاسکتا جنھوں نے حفاظتی انتظامات نہیں کیے تھے۔
ادھر شہر کی مختلف تاجر اور سیاسی و مذہبی جماعتوں نے جمعے کو گل پلازہ کے سامنے متاثرین کی بحالی کے لیے احتجاج کرنے کا اعلان بھی کیا ہے۔ اپوزیشن جماعتوں کے رہنماؤں کا کہنا ہے کہ متاثرہ دکانداروں اور شہریوں کو فوری ریلیف اور بحالی کی اشد ضرورت ہے اور اس واقعے نے شہر کے نظامِ حکمرانی، فائر سیفٹی، ایمرجنسی رسپانس اور بلدیاتی تیاری پر سنجیدہ سوالات کھڑے کر دیے ہیں۔ ان کے مطابق ضلعی اور بلدیاتی سطح پر بروقت ردِعمل اور رابطہ کاری میں واضح کمزوریاں نظر آئی ہیں۔
اس سے قبل پیر کو ایک پریس کانفرنس کرتے ہوئے سندھ کے وزیرِ اعلیٰ مراد علی شاہ نے اعلان کیا کہ اس واقعے میں ہلاک ہونے والوں کے لواحقین کو ایک کروڑ روپے معاوضہ دیا جائے گا۔
ان کا مزید کہنا تھا کہ حکومت کی کوشش ہوگی کہ گُل پلازہ میں جن افراد کی دُکانیں تباہ ہوئی ہیں انھیں فوری طور پر دوسرے مقامات پر جگہ دی جائے گی تاکہ وہ دوبارہ اپنا کاروبار شروع کر سکیں۔
انھوں نے تاجروں سے درخواست کی کہ وہ اپنی مارکیٹوں میں فائر آلارم سسٹم لگائیں اور کہا کہ حکومتی سطح پر غلطیوں کی نشاندہی کی جائے گی تاکہ مستقبل میں ایسے واقعات کو روکا جا سکے۔
وزیرِ اعلیٰ سندھ مراد علی شاہ کے مطابق پاکستان میں شادیوں کے سیزن اور ویک اینڈ کی وجہ سے سنیچر کی شب پلازے میں بہت رش تھا، جس کی وجہ سے زیادہ نقصان ہوا ہے۔
گل پلازہ ایک تین منزلہ عمارت ہے جس میں بیسمنٹ میں موجود تھی جبکہ یہاں تقریباً ایک ہزار سے زائد چھوٹی بڑی دکانیں تھیں۔
مراد علی شاہ کے مطابق ابتدا میں ’فائر فائٹرز کو اندر جانے کی جگہ نہیں مل رہی تھی، جس کی وجہ سے نقصانات میں اضافہ ہوا۔‘
انسپکٹر جنرل سندھ پولیس جاوید عالم اوڈھو کے مطابق ایسا لگتا ہے کہ یہ آگ سرکٹ بریکر کی وجہ سے بھڑکی تاہم اس بارے میں فی الحال حتمی طور پر کچھ نہیں کہا جا سکتا۔
ریسکیو 1122 کے چیف آپریٹنگ آفیسر عابد جلال نے بی بی سی کو بتایا کہ آگ لگنے کی اطلاع ملنے کے بعد سے اُن کی ٹیمیں مسلسل کام کرتی رہیں۔ ’آپ سب نے دیکھا کہ اندر موجود سامان کی مقدار اور نوعیت کی وجہ سے آگ بجھانے میں کافی وقت لگا جس کے باعث یہ آپریشن طول پکڑ رہا ہے۔‘
ان کے مطابق ’فی الحال عمارت کا عقبی حصہ منہدم ہو چکا ہے اور سامنے کا بڑا حصہ بھی گر چکا ہے۔ مجموعی طور پر عمارت 45 فیصد سے زیادہ متاثر ہو چکی ہے۔ تقریباً 22 فائر ٹینڈر اور سنارکلز نے اس آپریشن میں حصہ لیا۔‘
ان کے مطابق ابتدائی طور پر آگ پر قابو پا لیا گیا تھا مگر اندر موجود مواد کی نوعیت کے باعث شعلے بار بار بھڑک اٹھتے ہیں اور آگ بجھنے میں وقت لگ رہا تھا۔
’جیسے ہی ہمیں رسائی ملی اور سرچ کا عمل شروع ہوا تو ایک طرف سے عمارت کا حصہ گر گیا اور بدقسمتی سے ایک فائر فائٹر بھی ہلاک ہو گئے۔ مجموعی طور پر 20 سے 22 افراد کو یہاں سے منتقل کیا گیا ہے۔‘
میئر کراچی مرتضی وہاب کے مطابق ’عمارت کے اندر سے رسائی انتہائی مشکل ہے۔ جب آگ مکمل طور پر بجھ جائے اور کولنگ پروسس مکمل ہو جائے تو پھر ہم تمام آلات استعمال کر سکیں گے۔ آپریشن میں صوبائی حکومت کا 112، ریسکیو 1122، کے ایم سی  اور ڈپٹی کمشنر کی ٹیمیں  موجود ہیں۔
سندھ میں ریسکیو 1122 کے ترجمان حسان الحسیب نے بی بی سی کو بتایا کہ گل پلازہ میں 1200 دکانیں ہیں اور ان میں جلدی آگ پکڑنے والا سامان، جیسے کہ پلاسٹک فوم، کپڑا، قالین اور پرفیوم وغیرہ موجود تھے جس کے باعث آگ بجھانے میں مشکلات پیش آئیں۔
گل پلازہ کے سابق سیکریٹری جنرل عارف قادری نے بی بی سی کو بتایا کہ سنیچر کی شب سوا دس بجے آگ لگی اور اس نے کچھ ہی لمحات میں گل پلازہ کی پانچوں گلیوں کو پوری طرح اپنی لپیٹ میں لے لیا۔
اُن کا کہنا تھا کہ آگ اتنی تیزی سے بھڑکی کہ لوگوں کو صرف اپنی جانیں بچانے کا موقع ملا اور وہ اپنی کوئی قیمتی چیز بھی نہیں اُٹھا سکے۔
’ہم نے کراچی میں بڑی بڑی آگ لگتی دیکھی ہیں لیکن یہ آگ کچھ الگ ہی قسم کی تھی۔ جب آگ لگی اس وقت 70 فیصد دکانیں کھلی تھیں کیونکہ سنیچر کو ویک اینڈ کی وجہ سے گاہگ بھی زیادہ ہوتے ہیں۔‘
اُن کا کہنا تھا کہ گراؤنڈ فلور سے تو لوگ باہر نکلنے میں کامیاب ہو گئے لیکن جب آگ اس سے اُوپر والی منزل پر پہنچی تو وہاں موجود دکاندار اور گاہگ وقت پر وہاں سے نہیں نکل سکے اور وہیں اموات ہوئی ہیں۔
کیا پلازے میں فائر ایگزٹ کے مناسب انتظامات تھے؟ اس سوال کے جواب میں عارف قادری کا کہنا تھا کہ گراؤنڈ فلور پر 13 داخلی دروازے تھے اور یہی وجہ ہے کہ لوگ یہاں سے فوری طور پر باہر نکل گئے۔
اُن کے بقول اسی طرح ہر فلور پر آگ بجھانے والے سلنڈر موجود تھے اور دکانداروں نے ان کے ذریعے آگ بجھانے کی کوشش بھی کی لیکن آگ اتنی شدید تھی کہ یہ کام نہیں آ سکے۔
اُن کا کہنا تھا کہ کاسمیٹک، کمبل اور گارمنٹس کی دکانوں کی وجہ سے آگ نے تیزی سے پلازے کو اپنی لپیٹ میں لیا۔
سندھ کے وزیرِ اعلیٰ سمیت متعدد افسران اس واقعے کے بعد ریسکیو سرگرمیوں کے دروان پیش آنے والے چیلنجز پر بھی بات کرتے ہوئے نظر آئے۔
پیر کو مراد علی شاہ نے شکوہ کیا کہ واقعے کے بعد جائے حادثہ پر لوگوں کے رش کے سبب ریسکیو اداروں لو کام کرنے میں دشواریوں کا سامنا کرنا پڑا۔
انھوں نے لوگوں سے اپیل کی کہ ایسے کسی حادثے کے بعد اداروں کو کام کرنے دیا جائے، نہ کہ وہاں رش لگا کر ریسکیو سرگرمیوں کو تعطل کا شکار کیا جائے۔
دوسری جانب سندھ میں ریسکیو 1122 کے حکام آگ بھجانے میں مشکلات کا سبب علاقے میں جاری ترقیاتی کام بتاتے ہیں۔
ریسکیو 1122 کے ترجمان حسان الحسیب نے بتایا کہ جائے حادثہ کے قریب بی آر ٹی منصوبے کی وجہ سے کھدائی اور سڑک تنگ ہونے سے ریسکیو گاڑیوں کو گُل پلازہ تک پہنچنے میں مشکلات کا سامنا کرنا پڑا۔
بی بی سی سے گفتگو کرتے ہوئے اُن کا کہنا تھا کہ ’ایک تو سڑک تنگ تھی اور دوسری طرف لوگوں کی بڑی تعداد صرف تماشا دیکھنے کے لیے موجود تھی، جس کی وجہ سے پوری سڑک بلاک ہو کر رہ گئی تھی اور واٹر براؤرز کو وہاں راستہ ملنے میں دُشواری ہوئی۔‘
اُن کا کہنا تھا کہ دوسرا چیلنج یہ تھا کہ عمارت میں داخلے اور باہر نکلنے کے راستوں کا درست تعین نہیں کیا گیا تھا، جس کی وجہ سے ہمیں زبردستی ایک اور راستہ بنانا پڑا۔
حسان الحسیب کے بقول تیسرا چیلنج یہ تھا کہ دکاندار جائے حادثہ سے دُور ہی نہیں جا رہے تھے کیونکہ اُن کی کوشش تھی کہ وہ اپنا سامان بچا لیں۔
اتوار کی صبح صوبائی وزیر سعید غنی نے بھی گُل پلازہ کا دورہ کیا اور اس دوران میڈیا سے بات کرتے ہیں ان کا کہنا تھا کہ ’جو عمارتیں بناتے ہیں، جو ان میں رہتے ہیں یا کاروبار کرتے ہیں ایسے واقعات میں سب سے زیادہ نقصان ان ہی کا ہوتا ہے۔‘
’عمارتیں بناتے وقت حفاظتی اقدامات کو یقینی بنائے جانے کی ضرورت ہے، کہیں نہ کہیں کوتاہیاں ہوتی ہیں جس کے نتیجے میں نقصان ہوتا ہے۔‘

### Article 49 ###
پاکستان نے برطانیہ سے باضابطہ طور پر دو پاکستانی شہریوں عادل راجہ اور مرزا شہزاد اکبر کی حوالگی کا مطالبہ کیا ہے۔
وزارتِ داخلہ کے مطابق جمعرات کو وزیرِ داخلہ محسن نقوی نے ایک ملاقات کے دوران دونوں افراد کی حوالگی سے متعلق دستاویزات پاکستان میں برطانیہ کی ہائی کمشنر جین میریٹ کے حوالے کیں۔
بی بی سی اردو کے پاس عادل راجہ اور سابق پاکستانی وزیر مرزا شہزاد اکبر کے خلاف الزامات کی تفصیلات موجود نہیں لیکن وزارتِ داخلہ کا کہنا ہے کہ برطانوی ہائی کمشنر کو ’وزیرِ داخلہ محسن نقوی نے پراپیگنڈا کرنے والے پاکستانی شہریوں کے خلاف ٹھوس شواہد فراہم کیے۔‘
وزارتِ داخلہ کا کہنا ہے کہ ’آزادی اظہار پر پورا یقین رکھتے ہیں لیکن فیک نیوز ہر ملک کے لیے مسئلہ ہے۔ بیرون ملک بیٹھ کر ریاست اور اداروں کے خلاف بہتان تراشی اور ہرزہ سرائی کی کوئی ملک اجازت نہیں دے سکتا۔‘
یاد رہے کہ عادل راجہ پاکستان کی فوج میں میجر رینک کے افسر تھے اور پاکستانی فوج نے نومبر 2023 میں اُن کا کورٹ مارشل کرتے ہوئے انھیں 14 سال قید با مشقت اور عہدہ ضبط کرنے کی سزا سنائی تھی۔
دوسری جانب مرزا شہزاد اکبر سابق وزیر اعظم عمران خان کے دور حکومت میں مشیر برائے احتساب اور امور داخلہ تھے اور اُن کے خلاف متعدد مقدمات پاکستانی عدالتوں میں زیر التوا ہیں۔
پاکستان کی جانب سے حوالگی کی درخواست پر عادل راجہ اور مرزا شہزاد اکبر دونوں کے بیانات سامنے آئے ہیں اور دونوں نے ہی الزامات کی تردید کی ہے۔
سوشل میڈیا پلیٹ فارم ایکس پر عادل راجہ نے اپنے پیغام میں کہا کہ ’وہ شکایت کرنے کے لیے برطانوی ہائی کمشنر کو بلا کر شکایت کر سکتے ہیں لیکن یہ شکایت برطانوی قوانین کے تحت خود غیرقانونی ہے کیونکہ ہم نے کوئی غلط کام نہیں کیا۔‘
دوسری طرف مرزا شہزاد نے برطانوی حکومت اور ہائی کمشنر سے درخواست کی ہے کہ انھیں یہ بھی نوٹ کرنے کی ضرورت ہے ان کے خلاف ’بدترین کارروائیاں‘ کی گئی ہیں اور ’پاکستان میں میرے کچھ اہلخانہ کو بھی اغوا‘ کیا گیا۔
ایکس پر انھوں نے لکھا کہ ’مجھے اعتماد ہے کہ برطانوی حکام قانون اور اس کی عملداری اور انسانی حقوق کی ذمہ داریوں کو یقینی بنائیں گے اور ایک ایسی حکومت کے بارے میں تحفظات پر غور کریں گے جس کو برطانوی اخبار دا گارڈیئن نے ’آمرانہ‘ اور پاکستان کے آئینی نظام کو نقصان دینے والا قرار دیا اور ایک ایسی حکومت جس کے 44 اراکین پر پابندیوں کی سفارش امریکی کانگریس نے کی۔
خیال رہے پاکستانی حکومت ماضی میں ایسے متعدد الزامات کی تردید کرتی آئی ہے۔
پاکستان اور برطانیہ کے درمیان غیرقانونی پناہ گزینوں اور مجرموں کی حوالگی کا معاہدہ تو موجود ہے لیکن یہ کوئی باقاعدہ ’ایکسٹراڈیشن ٹریٹی‘ نہیں۔
سنہ 2022 میں پاکستان اور برطانیہ نے ایک معاہدے پر دستخط کیے تھے، جس کے تحت مجرموں اور غیرقانونی پناہ گزینوں کی برطانیہ سے پاکستان حوالگی کی جا سکتی ہے۔
تاہم برطانیہ میں قانونی ماہرین کا کہنا ہے کہ کسی بھی شخص کی برطانیہ سے باقاعدہ پاکستان حوالگی ایک پیچیدہ معاملہ ہے۔
برطانوی بیرسٹر ٹوبی کیڈمین نے بی بی سی کے روحان احمد کو بتایا کہ ’پہلی بات تو یہ ہے کہ جس جرم کے سبب حوالگی کا مطالبہ کیا جا رہا ہے اس کا برطانیہ میں بھی جرم ہونا اور اس کی سزا کم از کم 12 مہینے کی قید ہونا ضروری ہے۔‘
’دوسری بات یہ کہ جن جرائم پر حوالگی کا مطالبہ کیا جا رہا ہے وہ سیاسی نوعیت کے نہ ہوں۔‘
ماضی میں ایسے معاملات پر پاکستانی کی رہنمائی کرنے والے بیرسٹر ٹوبی کیڈمین نے مزید کہا کہ جن افراد کی حوالگی کا مطالبہ کیا جا رہا ہے انھیں شفاف ٹرائل کا موقع ملے گا اور ان کے حقوق کو یقینی بنایا جائے گا۔
جب ان سے پوچھا گیا کہ کیا پراپیگنڈا یا فیک نیوز کے الزام میں حوالگی ہو سکتی ہے تو ان کا کہنا تھا کہ ’اس فیک نیوز اور پراپیگنڈا کو برطانیہ میں بھی مجرمانہ فعل ثابت کرنا ایک چیلنج ہو گا۔‘
’برطانیہ فوجداری ضابطے کے تحت کی جانے والی ہتکِ عزت کو مجرمانہ فعل تصور نہیں کرتا۔‘
عادل راجہ پاکستان کی فوج میں میجر رینک کے افسر تھے اور فوج نے نومبر 2023 میں اُن کا کورٹ مارشل کرتے ہوئے انھیں 14 سال قید با مشقت اور عہدہ ضبط کرنے کی سزا سنائی تھی۔
آئی ایس پی آر کے مطابق میجر (ر) عادل فاروق راجہ کو آفیشل سیکرٹ ایکٹ 1923 کے تحت ’حاضر سروس اہلکاروں کو بغاوت پر اکسانے‘ پر فیلڈ جنرل کورٹ مارشل کے تحت سزا سنائی گئی تھی۔
عادل راجہ کو اُن کی غیرموجودگی میں سزا سنائی گئی تھی۔ یوٹیوبر اور وی لاگر میجر ریٹائرڈ عادل فاروق راجہ کو تحریک انصاف کا حامی سمجھا جاتا ہے اور وہ سابق وزیر اعظم عمران خان کی حکومت کے خاتمے کے 10 روز بعد پاکستان سے برطانیہ چلے گئے تھے۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
اس سے قبل عادل راجہ کے خلاف اسلام آباد کے ایک تھانے میں لوگوں کو فوج اور حکومت کے خلاف اکسانے کے مقدمات بھی درج ہوئے تھے اور انھیں اشتہاری قرار دینے سے متعلق ضابطے کی کارروائی کی گئی تھی۔
اس کے تقریباً  دو ماہ قبل برطانیہ کی ایک عدالت نے ہتک عزت کے ایک مقدمے میں عادل راجہ پر 50 ہزار پاؤنڈ ہرجانہ بھی عائد کیا تھا۔
انگلینڈ اینڈ ویلز ہائی کورٹ کے کنگز بینچ ڈویژن کے جج رچرڈ سپیئرمین کا اپنے تحریری فیصلے میں کہنا تھا کہ ہتک عزت کا دعویٰ درست ثابت ہونے پر عادل راجہ کی طرف سے پاکستان کی انٹیلجنس ایجنسی آئی ایس آئی کے ریٹائرڈ بریگیڈیئر راشد نصیر کو ہرجانے کی مد میں 50 ہزار پاؤنڈز اور قانونی اخراجات ادا کیے جائیں گے۔
دوسری جانب مرزا شہزاد اکبر سابق وزیر اعظم عمران خان کے دور حکومت میں مشیر برائے احتساب و داخلہ امور تعینات رہے تھے۔ اس کے علاوہ وہ ایسٹ ریکوری یونٹ کے سربراہ بھی رہ چکے ہیں۔
عمران خان کی حکومت کے خاتمے کے کچھ ہی روز بعد شہزاد اکبر اپریل 2022 میں پاکستان سے برطانیہ چلے گئے تھے۔
اگرچہ ان کا نام ایگزٹ کنٹرول لسٹ میں شامل کیا گیا تھا تاہم اسلام آباد ہائیکورٹ کے ایک فیصلے کے نتیجے میں ان کا نام ای سی ایل سے خارج کر دیا گیا تھا جس کے بعد وہ پاکستان سے راونہ ہو گئے تھے۔
نومبر 2023 میں مرزا شہزاد اکبر نے دعویٰ کیا تھا کہ برطانیہ میں ان پر ’تیزاب سے حملہ‘ کیا گیا تھا۔
اس وقت ہرٹفورڈ پولیس نے کہا تھا کہ ان کا ’ماننا ہے کہ (حملے میں) تیزابی مرکب کا استعمال‘ کیا گیا تھا۔

### Article 50 ###
چار فروری کو رحمان بابا ایکسپریس کراچی سے پشاور کے لیے روانہ ہوئی تو ایک گھنٹے کی مسافت طے کرنے کے بعد ضلع ٹھٹہ کی حدود میں دھابیجی ریلوے سٹیشن پر ٹرین کا انجن خراب ہو گیا۔
اس دوران لوگوں کی بڑی تعداد پلیٹ فارم پر جمع ہو گئی، جن میں مذہبی طلبہ تنظیم اسلامی جمعیت طلبہ کے رہنما اور کارکنان بھی شامل تھے، جو سالانہ کنونشن میں شرکت کے لیے نوشہرہ جا رہے تھے۔
پلیٹ فارم  پر اچانک شور شرابہ ہوا کہ ایک خاتون کی طبیعت اچانک خراب ہو گئی ہے اور انھیں فوری طبی امداد کی ضرورت ہے۔
ٹرین کے ٹکٹ چیکر علی اصغر خان اور دیگر سٹاف فوری طور پر کوئی ڈاکٹر تلاش کرنے کی کوشش کر رہے تھے۔ اس وقت اسلامی جمعیت طلبہ کراچی کے ناظم عبدالرحمان نے اپنے ساتھی ڈاکٹر اُسامہ امین احمد کو پیغام بھیجا کہ خاتون کو مدد کی ضرورت ہے۔
ڈاکٹر اُسامہ امین احمد نے حال ہی میں ایم بی بی ایس مکمل کر کے ہاؤس جاب شروع کی تھی۔ ان کے ہمراہ نرسنگ سٹاف کی تربیت حاصل کرنے والے عبدالحلیم بھی تھے۔
ڈاکٹر اسامہ امین احمد کہتے ہیں کہ جب میں نے سنا کہ کسی کو مدد کی ضرورت ہے تو میں فوراً اپنی بوگی سے باہر نکلا اور بوگی نمبر آٹھ کی طرف چل پڑا جہاں پر وہ خاتون موجود تھیں۔
’جب میں عبدالحلیم کے ہمراہ موقع پر پہنچا تو پتا چلا کہ خاتون کو زچگی کا درد اٹھا ہے اور ان کو ڈیلیوری میں مدد کی ضرورت ہے۔‘
’میں نے اور عبدالحلیم نے دوران تعلیم اور ہاؤس جاب کے دوران اپنے اساتذہ کی نگرانی میں ڈیلیوری کا پراسس کئی مرتبہ مکمل کیا تھا۔ اس کا امتحان بھی پاس کیا تھا مگر یہ پہلا موقع تھا کہ ہمیں اپنے طور پر انتہائی نامناسب حالات میں ڈیلیوری کا عمل مکمل کروانا تھا۔‘
اُن کے بقول ’یہ مشکل ضرور تھا مگر ہمارے پاس اس کے علاوہ کوئی آپشن نہیں تھا کہ دو زندگیوں کو بچانے کے لیے جو کر سکتے تھے وہ تو کرنا ہی تھا۔‘
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
ڈاکٹر اسامہ امین احمد کہتے ہیں کہ ’جب میں اورعبدالحلیم  بوگی نمبر آٹھ کے پاس پہنچے تو اس وقت ٹرین سٹاف علی اصغر خان اور دیگر بھی وہاں پر موجود تھے اور خاتون کے خاوند بھی بوگی کے باہر دروازے کے پاس گم صم کھڑے تھا۔ میں نے ان کے پاس جا کر تسلی دی اور بتایا کہ میں جونیئر ڈاکٹر ہوں مگر میں مدد کر سکتا ہوں تو انھوں نے سر ہلا کر مجھے اجازت دے دی۔‘
’جب میں بوگی کے اندر پہنچا تو خاتون کو برتھ  پر لٹایا گیا تھا اور ان کے اردگرد پردہ کیا ہوا تھا۔ وہاں پر ایک اور خاتون مسافر بھی مدد کی کوشش کررہی تھیں جبکہ خاتون انتہائی تکلیف کا شکار تھیں۔ خاتون کی تکلیف کو کم کرنے کے لیے ہمارے پاس کوئی بھی درد کش ادویات وغیرہ نہیں تھیں۔‘
ڈاکٹر اُسامہ کہتے ہیں کہ یہ میرا پہلا کیس تھا جسے میں خود ہینڈل کر رہا تھا مگر ’میرے پاس کوئی میڈیکل کٹ، ہسپتال، شیٹ کچھ بھی نہیں تھا اور دوسرا یہ کہ خاتون انتہائی تکلیف میں مبتلا ہونے کے باوجود اپنے بچے کے لیے فکر مند تھیں۔ میں نے اس موقع پر مدد فراہم کرنے والی خاتون کو کچھ ہدایات دیں اور پھر اس کے بعد میں نے اور عبدالحلیم نے خاتون کو زچگی کے دوران سانس لینے میں مدد فراہم کی۔‘
ان کا کہنا تھا کہ خاتون کو جھٹکے لگنا شروع ہو چکے تھے جس کا مطلب یہ تھا کہ اب کسی بھی وقت ڈیلیوری ہو سکتی ہے۔
ڈاکٹر اسامہ امین احمد کا کہنا تھا کہ اب جب ڈیلیوری شروع ہوئی تو پردے کے اندر مدد کرنے والی خاتون تھیں۔ اس خاتون کو ہم بتا رہے تھے کہ  کیسے ڈیلیوری میں خاتون کی مدد کرنی  ہے اور کیا کرنا ہے۔ یہ ایک انتہائی نازک موقع  تھا۔ ہمیں ڈر تھا کہ اگر ڈیلیوری نارمل نہ ہوئی تو حالات سے کیسے نمٹیں گے۔
’ڈیلیوری نارمل نہ ہونے کا مطلب یہ ہے کہ بچے کی ڈیلیوری سر کی جگہ پاؤں سے شروع ہو اور اگر سر سے شروع ہو تو یہ نارمل ڈیلیوری ہوتی ہے۔ خدا کا شکر ہے کہ ڈیلیوری نارمل ہو رہی تھی خاتون بہت تکلیف میں تھی مگر وہ ہماری ہدایات پر عمل کر رہی تھیں جس وجہ سے مراحل آسان ہو رہے تھے۔‘
ڈاکٹر اسامہ امین احمد کا کہنا تھا کہ تھوڑی دیر میں ڈیلیوری مکمل ہو گئی تھی مگر ہمارے پاس  نال کاٹنے یعنی بچے کو ماں کے پیٹ سے الگ کرنے کے لیے کوئی اوزار نہیں تھے۔ اس موقع پر مجھے ایک پرانا اواز دیا گیا مگر وہ کسی بھی صورت میں استعمال نہیں کیا جا سکتا تھا۔ ریسیکو 15 کو پہلی ہی اطلاع کر دی گئی تھی۔
’میں دعا کر رہا تھا کہ ریسکیو والے جلد پہنچ جائیں کیونکہ خاتون کا خون بھی بہہ رہا تھا اور پھر آگلے دو، تین منٹ میں ریسکیو کی ایمبولینس بھی پہنچ گئی۔ ان کے پاس میڈیکل کٹ موجود تھی میں نے وہ کٹ حاصل کی اور نال کو کاٹ دیا۔ ریسکیو والوں ہی کے پاس شیٹ وغیرہ بھی موجود تھی۔ اس شیٹ میں بچے کو لپیٹ دیا گیا۔
ڈاکٹر اسامہ امین احمد کہتے ہیں کہ یہ ایک خوبصورت اور صحت مند بچی تھی۔ جو اپنی پیدائش کے بعد تھوڑی دیر کے لیے روئی تو ہم مطمئن ہو گئے کہ اب فوری مسئلہ نہیں ہے، کیونکہ ایمبولینس بھی پہنچ گئی تھی اور انھیں ہسپتال پہنچانا اب بہت آسان تھا۔ بچی کو نال سے الگ کر کے اسے میں نے عبدالحلیم کے حوالے کیا، لیکن اس نے اچانک رونا بند کر دیا۔
’یہ ایک انتہائی خطرناک بات تھی اس سے اس بچی کو خطرہ ہو سکتا تھا۔ اب جب اس نے رونا بند کیا تو میں نے فوراً عبدالحلیم سے کہا کہ بچی کو رلانا ہے۔ عبدالحلیم نے بچی کو جھٹکے دینا شروع  کیے جبکہ میں نے ممکنہ حد تک بچی کے منھ کو صاف کیا۔ عبدالحلیم جھٹکے دے رہے تھے میں دل میں دعا کر رہا تھا کہ اللہ خیر کرئے اور اتنے ہی دیر میں بچی نے رونا شروع کر دیا۔‘
ڈاکٹر اسامہ امین احمد کہتے ہیں کہ اب صورتحال بہتر ہو چکی تھی۔ ایمبولینس بھی موجود تھی اور ٹرین سٹاف بھی موقع پر موجود تھا۔ انتہائی نامناسب حالات میں ڈیلیوری کا عمل مکمل ہو چکا تھا۔
ماں اور بچی دونوں کو کوئی خطرہ نہیں تھا مگر یہ ڈیلیوری انتہائی نامناسب حالات میں ٹرین کی بوگی میں ہوئی تھی۔ جہان پر مناسب صفائی بھی موجود نہیں تھی۔ جس پر میں نے ریسکیو اور ٹرین سٹاف سے گزارش کی کہ وہ فوری طور پر بچی اور ماں کو قریبی ہسپتال لے جائیں۔
ان کا کہنا تھا کہ یہ میری پروفیشنل لائف کا پہلا ڈیلیوری کیس تھا اور یہ میرے لیے بہت سنسنی خیز لمحات تھے۔
’دل میں خوف ضرور تھا مگر ایک ڈاکٹر ہونے کے ناتے میں اس کو چھوڑ نہیں سکتا تھا کہ میں نے حلف اٹھایا تھا کہ جہاں تک ممکن ہو سکے گا کہ میں انسانیت کی مدد کروں گا۔ میں نے کوشش کی اور کامیاب ہوا اس بات کی بہت زیادہ خوشی ہے۔‘
علی اصغر خان کہتے ہیں کہ میں برسوں سے ٹکٹ چیکر کے فرائض انجام دے رہا ہوں۔ میری زندگی کا یہ پہلا واقعہ ہے کہ ٹرین میں کوئی زچگی ہوئی ہو۔
ان کا کہنا تھا کہ جب ٹرین خراب ہوئی اور خاتون کی طبیعت اچانک خراب ہو گئی تو بہت ہی عجیب سے حالات ہو گئے تھے۔ ٹرین کا سارا سٹاف اپنے پاس موجود میڈیکل کٹ لے کر موقع پر پہنچ گیا تھا۔ ہم نے اعلیٰ احکام کو اطلاع دینے کے علاوہ 15 کو بھی اطلاع دے دی تھی۔
علی اصغر کا کہنا تھا کہ ’مجھے امید تھی کہ ریسکیو والے جلدی پہنچ جائیں گے مگر خاتون کی طبیعت اچانک زیادہ خراب ہونا شروع  ہوگئی تھی۔ یہ تو شکر ہے کہ ٹرین میں ڈاکٹر موجود تھے جنھوں نے فوری طور پر ہماری گزارش کو سنا اور مدد کے لیے تیار ہو گئے۔‘
ان کا کہنا تھا کہ اگر یہ ڈاکٹر مدد کے لیے تیار نہ ہوتے تو پتا نہیں کیا ہو جاتا مگر ان ڈاکٹروں نے بہت ہمت کی تھی۔ جس کا ہمیں بھی بہت احساس ہے۔
بی بی سی نے ٹرین میں بچے کو جنم دینے والی خاتون کے خاندان اور خاوند سے رابطہ قائم کیا ہے۔ یہ میاں بیوی کراچی سے ٹنڈو آدم خان جا رہے تھے۔ یہ روزگار کے سلسلے میں کراچی میں مقیم تھے جبکہ ٹنڈو آدم خان میں ان کا آبائی علاقہ ہے۔
خاتون اور اس کا خاوند نہیں چاہتے کہ ان کی شناخت کو ظاہر کیا جائے۔
انھوں نے بی بی سی کو بتایا ہے کہ ٹرین میں زچگی کے بعد ان کو فوراً ہسپتال پہنچایا گیا جہاں پر مکمل چیک اپ ہوا اور خوش قسمتی سے دونوں زچہ اور بچہ اب خیریت سے ہیں۔

### Article 51 ###
پاکستان میں موبائل فون صارفین کی بڑی تعداد استعمال شدہ موبائل فونز پر انحصار کرتی ہے۔
ایک عرصے تک پاکستان میں درآمد شدہ موبائل فونز پر سیلز ٹیکس پر چھوٹ تھی تاہم 2021 میں اس وقت کی وفاقی حکومت نے آئی ایم ایف کے مطالبے پر یہ استثنیٰ ختم کر دی جس کے بعد درآمد شدہ موبائل فونز کی قیمتوں میں خاطر خوا اضافہ دیکھنے میں آیا۔
ملک میں استعمال شدہ موبائل شدہ کی مانگ کا اندازہ اس بات سے لگایا جا سکتا ہے کہ سرکاری اعدادوشمار کے مطابق مالی سال 25-2024 کے دوران 417 ارب روپے سے زائد مالیت کے موبائل فونز درآمد کیے گئے جبکہ سال 24-2023 میں اسی مدت کے دوران 535 ارب روپے کے فونز ملک میں آئے تھے۔
پاکستان میں کسی بھی درآمد شدہ موبائل فون پر مقامی سم استعمال کرنے کے لیے اسے پاکستان ٹیلی کمیونیکیشن اتھارٹی سے رجسٹر کروانا پرتا ہے ۔
تاہم موبائل صارفین کی ٹیکس حکام سے ایک بڑی شکایت استعمال شدہ موبائل فونز پر عائد بھاری ٹیکسز رہے ہیں۔ اس کے باعث کئی افراد اپنے درآمد شدہ موبائلوں کو رجسٹر ہی نہیں کرواتے اور اسے وائی فائی کے ذریعے استعمال کرتے ہیں۔
رواں ہفتے خبر سامنے آئی کہ پی ٹی اے نے درآمد شدہ موبائل فونز پر ٹیکس کم کر دیا۔
جہاں اس خبر پر سوشل میڈیا پر کئی صارفین خوش ہوتے نظر آئے تو وہیں کئی نے دعویٰ کیا کہ دراصل پی ٹی اے نے ٹیکس کم نہیں کیا بلکہ درآمد شدہ موبائل فونز کی کسٹم ویلیو میں کمی کی۔
آئیے جاننے کی کوشش کرتے ہیں کہ آیا پی ٹی اے نے ٹیکسز میں کمی کی یا درآمدی فونز کی کسٹم ویلیو میں کمی ہوئی اور اس کے نتیجے میں اب کن موبائل فونز کی قیمتوں میں کتنی کمی ہو سکتی ہے۔
ڈائریکٹوریٹ جنرل آف کسٹمز ویلیوایشن کراچی کے ایک نوٹیفکیشن میں کہا گیا کہ 62 اقسام کے پرانے اور استعمال شدہ برانڈڈ موبائل فونز کی نئی کسٹم ویلیو مقرر کر دی گئی ہے۔
نوٹیفکیشن کے مطابق، جن کمپنیوں کے درآمد شدہ فونز کی کسٹم ویلیوز میں کمی کی گئی ان میں ایپل، سام سنگ، گوگل پکسل اور ون پلس شامل ہیں۔
یہ حکم نامہ بنا کسی پیکنگ اور ایکسسریز کے درآمد کیے گئے پرانے فونز پر لاگو ہو گا۔
کسٹم ڈائریکٹوریٹ کا کہنا ہے کہ اس سے پہلے آخری مرتبہ ڈیڑھ سال قبل موبائل فونز کی مالیت طے کی گئی تھی جو کہ اب مارکیٹ ویلیو سے مطابقت نہیں رکھتی۔
حکام کا مزید کہنا ہے کہ اس فہرست میں آئی فون اور دیگر کمپنیوں کے کئی نئے ماڈلز کو شامل کرنے کی ضرورت تھی جبکہ موجودہ فہرست میں شامل کئی فونز اپنی میعاد پوری کر چکے ہیں۔
نوٹیفکیشن کے مطابق نئی مالیت فہرست میں دیے گئے فونز کے تمام ماڈلز پر لاگو ہ گی چاہے ان کی حالت کیسی بھی ہو۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
پی ٹی اے کی ویب سائٹ پر دستیاب معلومات کے مطابق، صارفین درآمد شدہ فونز اپنا پاسپورٹ یا شناختی کارڈ استعمال کرتے ہوئے رجسٹر کروا سکتے ہیں۔ فونز پر ٹیکس کا تعین ان کی کسٹم ویلیو کی بنیاد پر کیا جاتا ہے جبکہ پاسپورٹ یا شناختی کارڈ پر رجسٹر کروانے پر مختلف شرح لاگو ہوتی ہے۔
پاسپورٹ پر رجسٹر کروانے پر 30 ڈالر تک کی ویلیو کے فونز پر 430 روپے، 30 سے 100 ڈالر مالیت کے فونز پر تین ہزار 200 جبکہ 100 سے 200 ڈالر کے فون پر نو ہزار 580 روپے ٹیکس لاگو ہوتا ہے۔
پی ٹی اے 200 سے 350 ڈالرز کے فونز پر 12 ہزار 200 روپے کے علاوہ 17 فیصد ٹیکس عائد کرتا ہے جبکہ 350 سے 500 ڈالرز کے فونز پر 17 ہزار 800 روپے کے علاوہ 17 فیصد ٹیکس عائد کرتا ہے۔
500 ڈالرز سے زائد ویلیو کے فونز پر ٹیکس 27 ہزار 600 روپے کے علاوہ 17 فیصد سیلز ٹیکس بھی لاگو ہوتا ہے۔
شناختی کارڈ پر رجسٹر کروانے پر 30 ڈالر تک کی ویلیو کے فونز پر 550 روپے، 30 سے 100 ڈالر مالیت کے فونز پر چار ہزار 323 جبکہ 100 سے 200 ڈالر کے فون پر 11 ہزار 561 روپے ٹیکس لاگو ہوتا ہے۔
پی ٹی اے 200 سے 350 ڈالرز کے فونز پر 14 ہزار 661 روپے کے علاوہ 17 فیصد ٹیکس عائد کرتا ہے جبکہ 350 سے 500 ڈالرز کے فونز پر 23 ہزار 420 روپے کے علاوہ 17 فیصد ٹیکس عائد کرتا ہے۔
500 ڈالرز سے زائد ویلیو کے فونز پر ٹیکس 37 ہزار سات روپے کے علاوہ 17 فیصد سیلز ٹیکس بھی لاگو ہوتا ہے۔
کسٹم ڈائریکٹوریٹ کی جانب سے جارینوٹیفکیشن کے مطابق، آئی فون 15 اور اس سے پرانے ماڈلز سے لے کر آئی فون ایکیوس آر تھری تک کے 27 ماڈلز، سام سنگ کے فلیگ شپ ماڈل گیلکسی ایس 23 الٹرا سے لے کر ایس 10 ای اور گیلکسی نوٹ 20 الٹرا سے نوٹ 9 تک کے ماڈلز شامل ہیں۔
اس کے علاوہ گوگل پکسل 9 پرو ایکسل سے لے کر پکسل 5 اے فائیو جی کے 12 ماڈلز اور ون پلس کمپنی کے پانچ فونز بھی اس فہرست میں شامل ہیں۔
موبائل فونز کی ویلیو میں کس حد تک کم کی گئی اس کا اندازہ اس بات سے لگایا جا سکتا ہے کہ کسٹم ڈائریکٹوریٹ کی جانب سے جاری نئی فہرست کے مطابق آئی فون 15 پرو میکس کی ویلیو 460 ڈالر (ایک لاکھ 28 ہزار 788 روپے) مقرر کی گئی ہے جبکہ اس سے قبل 256 جی بی کے آئی فون 15 پرو میکس کی قدر 1300 ڈالر مقرر تھی۔
اسی طرح سام سنگ کے فلیگ شپ فون ایس 23 الٹرا جس کی ویلیو پہلے ایک ہزار ڈالر سے زائد تھی، اب اس کی کسٹم ویلیو 255 ڈالر مقرر کی گئی ہے جو پاکستانی روپے میں 71 ہزار 300 سے زائد بنتی ہے۔
نئی کسٹم ویلیو کے مطابق، استعمال شدہ آئی فون 15 پرو میکس کی پاسپورٹ کو استعمال کرنے ہوئے رجسٹریشن پر 39 ہزار 693 روپے جبکہ شناختی کارڈ پر رجسٹر کروانے پر 45 ہزار 313 روپے ٹیکس ادا کرنے ہوں گے۔
اسی طرح سام سنگ کے فلیگ شپ فون ایس 23 الٹرا کو پاسپورٹ پر رجسٹر کروانے پر 24 ہزار 336 جبکہ شناختی کارڈ پر اس کی رجسٹریشن پر 26 ہزار 596 روپے ٹیکس ادا کرنے ہوں گے۔
سید فرحان کراچی میں موبائل فون کی خرید و فروخت کے کاروبار سے منسلک ہیں۔
وہ بتاتے ہیں کہ جب کوئی بھی شخص اپنا فون رجسٹر کروانے کے لیے اپنے فون کا آئی ایم ای آئی نمبر پی ٹی اے کے نظام میں داخل کرتا ہے تو سسٹم ایک نمبر جنریٹ کرتا ہے جس کے مطابق آپ اپنا ٹیکس بینک میں جمع کرواتے ہیں۔
وہ کہتے ہیں کہ اگر کسی شخص نے اپنے فون کا آئی ایم ای آئی نمبر اب تک پی ٹی اے کے سسٹم میں داخل نہیں کیا تو ان کے موبائل کی کسٹم ویلیو نئے ریٹ کے مطابق طے ہو گی۔

### Article 52 ###
پنجاب کی وزیرِ اعلیٰ مریم نواز شریف کا کہنا ہے کہ ’لاہور میں ایک معصوم جان کا ضیاع ’محض ایک حادثہ نہیں بلکہ ایک جرم ہے اور اس نے شرم سے میرا سر جھکا دیا ہے۔ ذمہ داری قبول کرنے کے بجائے نااہلی چھپانے کے لیے حقائق کو مسخ کیا گیا۔‘
مریم نواز نے ایکس پر اپنے بیان میں کہا ہے کہ ’جو افسر ایک کھلے مین ہول کو بھی محفوظ نہیں بنا سکتے، انھیں عہدے پر فائز رہنے کا کوئی حق نہیں۔ جب تک انصاف فراہم نہیں کیا جاتا، میں چین سے نہیں بیٹھوں گی۔ دو بیٹیوں کے بہائے گئے خون کا مکمل حساب لیا جائے گا اور ہر ذمہ دار افسر کو سزا کے کٹہرے میں لایا جائے گا۔‘
خیال رہے بدھ کی شام لاہور کے علاقے بھاٹی کے ایک مین بول میں گرنے کے باعث ایک خاتون اور ان کی کمسن بچی ہلاک ہو گئیں تھیں۔
ان کی لاشیں برآمد ہونے کے بعد پراجیکٹ مینیجر، سیفٹی انچارج اور سائٹ انچارج کے خلاف مقدمہ کیا گیا تھا۔
خاتون کے والد ساجد حسین کی مدعیت میں درج اس مقدمے میں انتظامی اہلکاروں پر ’مین ہول کھلا چھوڑ کر غفلت اور لاپرواہی‘ برتنے کا الزام عائد کیا گیا اور ان کے خلاف قانونی کارروائی کا مطالبہ کیا گیا تھا۔
پنجاب کی وزیرِ اعلیٰ کا کہنا ہے کہ ’بار بار ہدایات اور مسلسل توجہ کے باوجود ایک غریب جان غفلت اور فرائض سے کوتاہی کی نذر ہو گئی، لیکن اس سے بھی زیادہ تکلیف دہ بات سچ کو دبانے کی کوشش ہے۔‘
’میں واضح کر دینا چاہتی ہوں کہ لاپرواہ اور بددیانت افسران کا دور ختم ہو چکا ہے۔ میں اس خاندان کے لیے ڈھال بن کر کھڑی ہوں گا جسے انصاف دینے کے بجائے ہراساں کیا گیا۔‘
ان کا کہنا ہے کہ پنجاب میں ہر جان کی قدر کی جائے گی، چاہے اس میں ملوث افسر کتنا ہی بااثر کیوں نہ ہو۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
میڈیا سے بات کرتے ہوئے خاتون کے ایک رشتہ دار نے بتایا کہ وہ اور دیگر اہلخانہ لاہور میں اور داتا دربار کی زیارت کرنے شاہ کوٹ فیصل آباد سے آئے تھے۔
رشتہ دار کے مطابق ’بھاٹی دروازے کے قریب جس جگہ خاتون موجود تھیں وہاں اندھیرا تھا اور مین ہول پر ڈھکن بھی نہیں تھا۔‘
انھوں نے تفصیلات بتاتے ہوئے کہا کہ ’وہاں اندھیرا تھا اور مین ہول کھلا ہوا تھا، جس کی وجہ سے خاتون بچی سمیت اس میں گر گئیں۔‘
خاتون کی شناخت سعدیہ کے نام سے ہوئی ہے، ان کی عمر 22 برس جبکہ ان کی بیٹی کی عمر نو ماہ تھی۔
ایک اور رشتہ دار کے مطابق یہ واقعہ رکشے میں سوار ہوتے ہوئے پیش آیا۔ ’وہ رکشے میں بیٹھنے لگیں، یک دم پیر پھسلا اور وہ گٹر میں گر گئیں۔‘
دوسری جانب ترجمان ریسکیو پنجاب فاروق احمد کے مطابق ریسکیو کمانڈ اینڈ کنٹرول سینٹر کو شام ساڑھے سات بجے ماں اور بیٹی کے سیوریج لائن میں گرنے کی کال موصول ہوئی، جس کے بعد فوری طور پر سرچ اور ریسکیو ٹیمیں روانہ کی گئیں۔
خاتون کی لاش بدھ اور جمعرات کی درمیانی رات ہی مل گئی تھی جبکہ ان کی بیٹی کی لاش جمعرات کی دوپہر لاہور کے علاقے سگیاں سے ملی۔
خاتون کے ایک رشتہ دار کا دعویٰ ہے کہ واقعے کے بعد شک کی بنیاد پر پولیس نے لڑکی کے شوہر اور ایک کزن کو پکڑ کر تھانے میں بٹھا لیا تھا۔
ریسکیو 1122 کے ایک اہلکار نے بی بی سی سے گفتگو میں بتایا کہ ان کی ’خاتون کے والد سے بات ہوئی تھی، جنھوں نے اس واقعے پر اپنے شکوک کا اظہار کیا تھا۔‘
ریسکیو اہلکار کے مطابق خاتون کے والد نے کہا کہ ’یہ واقعہ کیسے پیش آ سکتا ہے؟ میری بیٹی کیسے گر گئی۔‘
ادھر ڈی آئی جی آپریشنز فیصل کامران نے میڈیا سے گفتگو میں بتایا کہ ’جب واقعے کی اطلاع ملی تو اُس وقت سیوریج لائنز میں پانی کا بہاؤ زیادہ تھا اور جائے وقوعہ پر ایسے کوئی آثار نہیں تھے کہ یہاں کوئی گرا ہو۔‘
ڈی آئی جی آپریشنز فیصل کامران کے مطابق ’یہی وجہ تھی کہ لڑکی کے خاوند اور کزن کو شک کی بنیاد پر تحویل میں لیا گیا لیکن جب سیوریج لائنز میں پانی کا بہاؤ کم ہوا اور تلاش کا دائرہ کار وسیع کیا گیا تو خاتون کی لاش مل گئی۔‘
واٹر اینڈ سینیٹیشن ایجنسی (واسا) کے ترجمان نے وضاحت کی کہ یہ واقعہ ٹریفک انجینیئرنگ اینڈ پلاننگ ایجنسی (ٹیپا) کے جاری ترقیاتی منصوبے کے دوران پیش آیا۔
واسا ترجمان کی جانب سے جاری بیان کے مطابق منصوبے پر کام کے سلسلے میں متعلقہ ادارے کی جانب سے مین ہولز کھولے گئے تھے۔
واضح رہے کہ اِس وقت لاہور میں داتا دربار کے ارد گرد علاقے میں وسیع پیمانے پر تعمیراتی منصوبہ جاری ہے۔
پنجاب حکومت نے گذشتہ سال نومبر میں اس منصوبے کی تفصیلات جاری کرتے ہوئے بھاٹی گیٹ داتا دربار کی توسیع اور ری ماڈلنگ کا اعلان کیا تھا۔
پنجاب حکومت کے مطابق اس منصوبے کے تحت داتا دربار کے سامنے موجود تجاوزات کا خاتمہ کیا جانا ہے، ملحقہ سڑکیں چوڑی کی جانی ہیں، داتا دربار اور بھاٹی چوک کے اطراف جو عمارتیں بوسیدہ ہیں یا ٹوٹی پھوٹی ہیں، ان کی تزئین و آرائش کی جانی ہے، پیدل چلنے والوں کے لیے گزر گاہیں اور انڈر پاس بھی بننے ہیں۔
یہی وجہ ہے کہ داتا دربار اور بھاٹی چوک سے ملحقہ علاقے میں جگہ جگہ کھدائی کی گئی ہے۔ گذشتہ روز ڈپٹی کمشنر اور کمشنر لاہور بسنت کی آگاہی مہم کے لیے بھی اسی علاقے میں موجود تھے۔
واقعے کی تحقیقات کے لیے وزیر اعلیٰ پنجاب مریم نواز نے ایڈیشنل چیف سیکرٹری کی سربراہی میں تحقیقاتی کمیٹی بنا دی ہے، جو 24 گھنٹے میں رپورٹ پیش کرے گی جبکہ ڈائریکٹر ٹیپا شبیر حسین اور داتا دربار توسیعی منصوبے پر کام کرنے والی تمام ٹیم معطل کر دی گئی ہے۔ پروجیکٹ پر کام کرنے والی کمپنی کو شوکاز نوٹس جاری کیا گی ہے۔

### Article 53 ###
اسلام آباد ہائی کورٹ نے یوٹیوبر رجب بٹ اور ٹک ٹاکر ندیم مبارک کی 10 روزہ راہداری ضمانت منظور کر لی ہے۔
بدھ کے روز اسلام آباد ہائیکورٹ کے جسٹس انعام امین منہاس نے اس کیس کی سماعت کی۔ دورانِ سماعت درخواست گزاروں کے وکیل نے عدالت سے 15 روزہ راہداری ضمانت دینے کی درخواست کرتے ہوئے کہا کہ ان کے مؤکلین کے خلاف کراچی میں بھی مقدمہ درج ہے۔
دلائل مکمل ہونے پر جسٹس منہاس نے رجب بٹ اور ندیم مبارک کی 10 روزہ راہداری ضمانت منظور کرتے ہوئے انھیں متعلقہ عدالت سے رجوع کرنے کا حکم دے دیا۔
حفاظتی ضمانت ملنے کے بعد رجب بٹ نے میڈیا کے نمائندوں سے گفتگو کرتے ہوئے کہا کہ انھیں برطانیہ سے ڈی پورٹ نہیں کیا گیا بلکہ  ہوم ڈپارٹمنٹ نے ان کا ویزہ کینسل کیا ہے۔ رجب بٹ نے کہا کہ اگر انھیں برطانیہ سے ڈی پورٹ کیا گیا ہوتا تو بزنس کلاس میں سفر نہ کرتے۔
انھوں نے کہا کہ برطانیہ میں ان کے وکیل نے ہوم ڈپارٹمنٹ کے فیصلے کو عدالت میں چیلنج کیا ہے اور انھیں امید ہے کہ ان کا برطانیہ کا ویزہ بحال ہو جائے گا۔
رجب بٹ کا کہنا تھا کہ ان کے خلاف لاہور اور کراچی میں توہین مذہب سمیت دیگر مقدمات درج ہیں اور جب تک ان کا فیصلہ نہیں ہوجاتا وہ پاکستان میں موجود ہی رہیں گے۔
جب ان سے پوچھا گیا کہ جس طرح ڈکی بھائی نے اپنے ایک بیان میں دعویٰ کیا کہ انھیں ’بگ برادر‘ کی حمایت حاصل تھی تو کیا انھیں بھی ایسی کوئی مدد دستیاب تھی تو رجب بٹ نے جواب  نہیں دیا اور کہا کہ ان کے وکیل اس بارے میں جواب دیں گے۔
ندیم مبارک کا کہنا تھا کہ انھیں ڈکی بھائی کے ساتھ جوئے والے مقدمے میں شریک ملزم کے طور پر رکھا گیا ہے اور وہ بھی مقدمات کا سامنا کرنے کے لیے ہی پاکستان آئے ہیں۔
رجب بٹ پاکستان کے ایک مشہور یوٹیوبر ہیں جو اپنی روزمرہ زندگی پر وی لاگز کے لیے جانے جاتے ہیں۔ ان کے یوٹیوب پر 60 لاکھ سے زیادہ سبسکرائبرز ہیں۔
رجب بٹ اور ندیم مبارک کی جانب سے ان کے وکیل احد کھوکھر نے اسلام آباد ہائی کورٹ میں حفاظتی ضمانت کی درخواستیں دائر کی تھیں۔
یوٹیوبر رجب بٹ کی حفاظتی ضمانت سے متعلق دائر کی جانے والی درخواست میں موقف اختیار کیا گیا تھا کہ ملزم کے خلاف نیشنل سائبر کرائم انوسٹیگیشن ایجنسی (این سی سی آئی اے) نے جو مقدمہ درج کیا ہے وہ حقائق کے منافی ہے اور رجب بٹ کا اس مقدمے سے کوئی تعلق نہیں ہے۔
اس درخواست میں یہ موقف اپنایا گیا تھا کہ ملزم کے خلاف مقدمہ بدنیتی کی بنیاد پر درج کیا گیا ہے۔
اس درخواست میں کہا گیا تھا کہ ملزم اپنے ملک واپس آنا چاہتا تھا لیکن جب اسے معلوم ہوا کہ پاکستان میں ان کے خلاف مقدمہ درج ہے اور انھیں وطن واپس آتے ہی گرفتار کر لیا جائے گا تو ملزم نے حفاظتی ضمانت کے لیے اسلام آباد ہائی کورٹ سے رجوع کیا ہے۔
خیال رہے رواں برس این سی سی آئی اے کی جانب سے ستمبر میں رجب بٹ کے خلاف غیرقانونی جوئے کی ایپس کی تشہیر کا مقدمہ درج کیا گیا تھا۔
رجب بٹ گذشتہ کئی مہینوں سے برطانیہ میں مقیم تھے۔
ان کے وکیل کی طرف سے عدالت میں دائر کی گئی درخواست میں مزید کہا گیا تھا کہ رجب بٹ نے کبھی بھی قانون کا سامنا کرنے سے راہ فرار اختیار نہیں کی ہے اور وہ کسی بھی مقدمے میں سزا یافتہ نہیں ہیں۔
واضح رہے کہ لاہور کی ایک مقامی عدالت نے غیر قانونی طور پر شیر رکھنے کے جرم میں رواں برس جنوری میں رجب بٹ کو سزا سنائی تھی اور انھیں ایک سال کمیونٹی سروس کرنے کا حکم دیا تھا۔
رجب بٹ نے اپنی حفاظتی ضمانت کے لیے دائر درخواست میں موقف اختیار کیا تھا کہ پاکستانی شہری ہونے کے ناتے ملک کا آئین انھیں یہ حق دیتا ہے کہ ان کے خلاف دائر مقدمے میں فیئر ٹرائل کو یقینی بنایا جائے۔
دوسرے ملزم ندیم مبارک کی حفاظتی ضمانت کی درخواست میں بھی اسی قسم کا موقف اپنایا گیا تھا۔ دونوں کی درخواستوں میں ایف آئی اے، این سی سی آئی اے اور پاسپورٹ اینڈ امیگریشن ڈپارٹمنٹ کو فریق بنایا گیا ہے۔
رجب بٹ نے حفاظتی ضمانت کے لیے عدالت میں دوخواست ایک ایسے وقت میں دائر کی ہے جب یوٹیوبر سعد الرحمان (ڈکی بھائی) نے غیر قانونی جوئے کی ایپس کی تشہیر کے مقدمے میں ضمانت پر رہائی کے بعد این سی سی آئی اے کے افسران پر تشدد اور رشوت مانگنے سمیت دیگر سنگین الزامات عائد کیے ہیں۔
ڈکی بھائی کو رواں برس اگست میں اُس وقت لاہور ایئر پورٹ سے حراست میں لیا گیا تھا، جب وہ اپنی اہلیہ عروب جتوئی کے ہمراہ ملائیشیا جا رہے تھے۔ لگ بھگ تین ماہ بعد اُنھیں 26 نومبر کو لاہور ہائیکورٹ کے حکم پر ضمانت پر رہا کیا گیا ہے۔
سعد الرحمان، اُن کی اہلیہ عروب جتوئی اور دیگر ملزمان کے خلاف این سی سی آئی اے نے عام پاکستانی شہریوں کو آن لائن جوا کھلانے والی ایپلیکشنز میں سرمایہ کاری کرنے پر اُکسانے کے الزامات کے تحت مقدمہ درج ہے۔
ضمانت پر رہائی کے بعد اپنے یوٹیوب چینل پر گفتگو کرتے ہوئے سعد الرحمان نے این سی سی آئی اے کے دو افسران پر تشدد کرنے اور کروڑوں روپے رشوت طلب کرنے کے الزامات عائد کیے ہیں۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
رواں برس مارچ میں یوٹیوبر رجب بٹ کے خلاف لاہور میں ایک اور مقدمہ بھی درج کیا گیا تھا جس کی ایف آئی آر میں پیکا ایکٹ اور مذہبی جذبات مجروح کرنے کی دفعات شامل کی گئی تھیں۔
اس مقدمہ کی ایف آئی آر میں، جو لاہور کے تھانہ نشتر کالونی میں درج کیا گیا ہے، یوٹیوبر رجب بٹ کے چند ویڈیو بیانات کا حوالہ دیتے ہوئے الزام عائد کیا گیا کہ انھوں نے اپنے بیانات سے دفعہ 295 اے اور 295 سی کی توہین کی۔
سنت نگر لاہور کے سید حیدر علی شاہ گیلانی کی مدعیت میں درج اس مقدمے میں رجب بٹ کی جانب سے نیا پرفیوم متعارف کروانے اور انڈین گلوکار سدھو موسے والا کا بھی ذکر کیا گیا تھا۔
تاہم 25 مارچ کی صبح یہ ایف آئی آر درج ہونے سے کچھ گھنٹے پہلے ہی رجب بٹ سوشل میڈیا پر اپنے ایک ویڈیو پیغام میں معافی بھی مانگی تھے۔
اپنے ایک ویڈیو پیغام میں رجب بٹ نے کہا تھا کہ ’کچھ دن پہلے میں نے 295 کے نام سے اپنا پرفیوم لانچ کیا تھا، جس کا مقصد ہرگز یہ نہیں تھا کہ میں قانون ناموس رسالت، 295 اے یا 295 سی سے انکاری ہوں۔‘
انھوں نے وضاحت دی کہ ’295 نامی پرفیوم کو لانچ کرتے اور اس کی مشہوری کرتے ہوئے ان کے منھ سے لاعلمی میں جو غلط الفاظ نکلے‘ وہ ان پر معافی مانگتے ہیں۔
اس ویڈیو میں رجب بٹ اپنے اس پرفیوم کو ختم کرنے کا اعلان بھی کرتے ہیں۔

### Article 54 ###
’سوری میرا انٹرنیٹ نہیں چل رہا تھا اس لیے آپ کا مسیج دیر سے ملا۔‘
’میڈم آج کارڈ نہیں چلے گا انٹرنیٹ بند ہے، اس لیے صرف کیش چلے گا۔‘
پاکستان میں یہ جملے ہمیں اکثر سننے کو ملتے ہیں اور ہم میں اکثر افراد کو بعض اوقات ایسی صورتحال کا سامنا کرنا پڑتا ہے جب موبائل فون جیسی سہولت کسی مشکل صورتحال میں سگنل نہ آنے یا انٹرنیٹ نہ چلنے کے سبب ہمارے کام نہیں آ پاتی۔
تاہم اب پاکستان میں تیز رفتار انٹرنیٹ کی فراہمی اور ٹیلی کام سیکٹر میں فائیو جی سروس متعارف کروانے کے لیے سپیکٹرم لائسنس کی نیلامی 26 فروری کو ہو رہی ہے جس کے تحت پاکستان میں موجود ٹیلی کام کمپنیوں کو 700 میگا ہیڈز سے 3500 میگا ہیڈز کی مختلف فریکونسی کے لائسنس 15 سال کے لیے فراہم کیے جائیں گے۔
پاکستان ٹیلی کام ریگولیٹری اتھارٹی کی جانب سے نیلامی کے لیے جاری انفارمیشن میمورینڈم کے مطابق ملک میں سنہ 2035 تک تین مختلف مرحلوں میں فائیو جی لانچ کیا جائے گا۔ نیلامی کی شرائط کے مطابق پہلے مرحلے میں ٹیلی کام کمپنیوں پر لازم ہے کہ وہ سنہ 2028 تک ملک کے بڑے شہروں میں فائیو جی لانچ کریں اور فور جی کی سپیڈ کو بھی بڑھا کر کم سے کم 20 ایم بی تک کیا جائے۔
ماہرین کا کہنا ہے کہ سپیکٹرم لائسنس کی نیلامی سے موبائل فون سروسز فراہم کرنے والی سیلولر کمپنیاں اور انٹرنیٹ سروسز فراہم کرنے والی زیادہ برینڈوتھ کے ذریعے تیز سروس فراہم کریں گے۔
پاکستان میں ماضی میں  انٹرنیٹ اور موبائل فون کے سگنلز سکیورٹی یا دیگر وجوہات کو جواز بنا کر بند کیے جاتے رہے ہیں اور اکثر اوقات میں ملک میں موجود انٹرنیٹ کی سپیڈ اتنی سست ہو جاتی ہے کہ لگتا ہے انٹرنیٹ لگ بھگ بند ہو گیا ہے۔
سپیکٹرم کا لائسنس، برینڈورتھ، فائیو جی سروسز، یہ سب کافی ٹیکنکل معاملات ہیں اور عمومًا عوام کی اولین ترجیح تیز رفتار اور بلا تعطل انٹرنیٹ ہے، لیکن مسئلہ یہ ہے کہ اس کو سمجھے بغیر سست رفتار انٹرنیٹ کا مسئلہ سمجھ نہیں آئے گا۔
چلیں اصلاحات کو سمجھتے ہوئے یہ جاننے کی کوشش کرتے ہیں کہ کیا تیز رفتار انٹرنیٹ کا خواب پورا کرنے کے لیے صرف سپیکٹرم لائسنس ہی جادو کی چھڑی ہے؟ یا پھر کہیں ایسا تو نہیں ہے کہ حکومت موٹر وے بنا رہی ہے لیکن اُس پر چلانے کے لیے عوام کے پاس گاڑی ہی نہ ہو۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
پاکستان میں ٹیلی کیمونیکشن انڈسٹری کے ریگولیٹری ادارے پی ٹی اے نے سپیکٹرم لائسنس کی نیلامی کے لیے قواعد و ضوابط جاری کرتے ہوئے نیلامی میں حصہ لینے والی ٹیلی کام کمپنیوں کے لیے کم سے کم رقم یا بیس پرائس کا اعلان کیا گیا ہے۔
پی ٹی اے کے مطابق کم بینڈ والے یعنی 700 میگا ہیڈز کے سپیکٹرم کی نیلامی کی کم سے کم قیمت 65 لاکھ ڈالر جبکہ 3500 میگا ہیڈز سپیکٹرم کی نیلامی کی کم سے کم قیمت ساڑھے چھ لاکھ ڈالر ہے۔
کامیاب قرار دی جانے والی کمپنیوں کو یہ رقم ڈالر کے بجائے پاکستانی کرنسی میں ادا کرنی ہو گی۔
سپیکٹرم خریدنے والی کمپنی کو شروع میں کوئی ادائیگی نہیں کرنی پڑے گی لیکن انھیں پہلے سال کے اختتام پر 50 فیصد رقم ادا کرنی ہو گی جبکہ باقی 50 فیصد رقم پانچ اقساط میں ادا کی جائے گی۔
اس اعلامیے کے تحت پی ٹی اے نے ڈیجیٹل تبدیلی لینے کے لیے تین مراحل پر مشتمل نو سال کے حکمتِ عملی بھی جاری کی ہے جس کے تحت سنہ 2026 سے سنہ 2028 تک ٹیلی کام کمپنیاں ناصرف فور جی سروس کی کم سے کم حد کو چار ایم بی سے بڑھا کر 20 ایم بی کریں گی بلکہ فائیو جی سروس بھی لانچ کریں گے۔
اس حکمت عملی کا دوسرا مرحلہ سنہ 2030 اور آخری مرحلہ سنہ 2035 میں ختم ہو گا اور آخری مرحلے تک ملک میں بیشتر شہروں میں فائیو جی سروس دستیاب ہوں گی۔
پی ٹی اے کے ریگولیشنز کے تحت ٹیلی کام آپریٹر ہر سال 20 فیصد نئے مقامات پر موبائل فون سروس کی ایڈونس ٹیکنالوجی کو یقینی بنائیں گے۔
پاکستان میں انٹرنیٹ چاہے آپ موبائل پر استعمال کریں یا گھر پر کیبل انٹرنیٹ کے ذریعے، اُس کے لیے یہ کمپنیاں 274 میگا ہیٹز سپیکٹرم استعمال کرتی ہیں یعنی انٹرنیٹ اور ٹیلی کام کی ساری ٹریفک اسی راستے سے گزر کر جائے گی۔
سپیکٹرم سے مراد فضا میں موجود وہ راستے ہیں جو کمپنیوں کو استعمال کرنے کی اجازت ہے۔ جوں جوں پاکستان میں انٹرنیٹ کا استعمال بڑھا ہے صارفین کی تعداد بڑھنے سے اس راستے یعنی سپیکٹرم پر رش بڑھ گیا ہے اور ہمیں آئے روز سست انٹرنیٹ، سگنل پورے نہ ملنے جیسے مسائل کا سامنا کرنا پڑتا ہے۔
ٹیلی کام انڈسٹری سے وابستہ ماہرین کا کہنا ہے کہ پاکستان میں جو سپیکٹرم استعمال ہو رہا ہے وہ خطے کے دیگر ممالک کے مقابلے میں بہت کم ہے یعنی بنگلہ دیش کی حکومت نے بھی 600 سے زیادہ سپیکٹرم استعمال کرنے کی اجازت دی ہوئی ہے۔
ٹیلی کام شعبے کے ماہر پرویز افتخار کا کہنا  ہے کہ پاکستان میں ٹیلی کام کے شعبے کے لیے دستیاب سپیکٹرم خطے کے دوسرے ممالک کے مقابلے میں آدھا ہے اور یہی وجہ ہے کہ انٹرنیٹ کی ڈیٹا سپیڈ کم ہو جاتی ہے اور نیٹ ورک کے جام ہونے جیسے شکایات سامنے آتی ہیں۔
بی بی سی سے بات کرتے ہوئے انھوں نے کہا کہ انٹرنیشنل ٹیلی کیمونیکیشن یونین کے مطابق براڈ بینڈ انٹرنیٹ کے لیے 900 سے زائد میگا ہیڈز سپیکٹرم درکار ہوتا ہے لیکن پاکستان میں حکومت نے اس جانب توجہ نہیں دی۔
پاکستان کی وزیر برائے انفارمیشن ٹیکنالوجی شزہ فاطمہ خواجہ نے  فروری میں فائیو جی سپیکٹرم لائسنس کی نیلامی کا اعلان کرتے ہوئے کہا تھا کہ پاکستان میں کام کرنے والی ٹیلی کام کمپنیاں اضافی سپیکٹرم خرید سکیں گی۔
ماہرین کے خیال میں یہ ٹیلی کام انڈسٹری کے لیے حوصلہ بخش اقدام ہے کیونکہ اس سے ٹیلی کام کے شعبے کے پاس 700 میگا ہیڈز سپیکٹرم موجود ہو گا جس سے انٹرنیٹ کی سپیڈ، کالز کی کوالٹی اور بہتر ڈیٹا سروسز دستیاب ہو گی۔
انڈسٹری سے وابستہ افراد سپیکٹرم بڑھنے کے اعلان پر خوش ضرور ہے لیکن اُن کے خیال میں اس سپیکٹرم کو فائیو جی کے اجرا کے ساتھ منسلک کرنا ضروری نہیں ہے۔
ماہر ٹیلی کام سیکٹر اسلم حیات کا کہنا ہے کہ سپیکٹرم کے اجرا سے صارفین کو تیز رفتار انٹرنیٹ تو ملے گا لیکن اسے انٹرنیٹ کی سروسز کو بہتر کرنے کو فائیو جی ٹیکنالوجی سے منسلک نہیں کرنا چاہیے۔
پاکستان میں دس سال قبل فور جی ٹیکنالوجی متعارف کروائی گئی تھی اور اس وقت ملک میں فور جی اور تھری جی ٹیکنالوجی دونوں موجود ہیں لیکن خطے کے دیگر ممالک کی طرح فائیو جی ٹیکنالوجی دستیاب نہیں ہے۔
ملک میں ہونے والے حالیہ حکومتی ہاؤس ہولڈ سروے کے مطابق 70 فیصد گھرانوں کے پاس انٹرنیٹ کی سہولت ہے جبکہ ملک کی 57 فیصد افراد انٹرنیٹ استعمال کرتے ہیں۔
وزیر برائے انفارمیشن ٹیکنالوجی شزہ فاطمہ کا کہنا ہے کہ ڈیجیٹل پاکستان کے ویژن کو آگے بڑھاتے ہوئے پاکستان کی ٹیلی کام کمپنیاں ملک میں جلد فائیو جی ٹیکنالوجی متعارف کروائیں گی۔ انھوں نے کہا تھا کہ سپیکٹرم لائسنس کے بعد ملک میں فور جی انٹرنیٹ کی سروسز بھی بہتر ہوں گی۔
لیکن ٹیلی کام انڈسٹری سے منسلک افراد کا کہنا ہے کہ پاکستان میں فائیو جی استعمال کرنے والے صارفین کی نہ صرف تعداد بہت کم ہے بلکہ بہت ہی کم افراد ایسے موبائل فون سیٹ یا انٹرنیٹ موڈیم خریدنے کی صلاحیت رکھتے ہیں جس پر فائیو جی ٹیکنالوجی چل سکے۔
ٹیلی کام سیکٹر کے ماہر اسلم حیات کا کہنا ہے کہ پاکستان مختلف وجوہات کے سبب خطے میں ٹیکنالوجی کے لحاظ سے پیچھے رہ گیا ہے اس لیے حکومت سپیکٹرم کے ساتھ فائیو جی بھی لانا چاہتی  ہے لیکن اُن کا کہنا ہے کہ فائیو جی ٹیکنالوجی کو لانے سے پہلے اُس کے لیے ساز گار ماحول بنایا ضروری ہے۔
بی بی سی سے بات کرتے ہوئے اسلم حیات کا کہنا ہے کہ پاکستان میں ٹیلی کام کمپمنیاں سخت ریگولیشن اور انتہائی سخت مقابلے میں کام کر رہی ہیں ٹیلی کام سیکٹر پر ٹیکسز اور پھر روپے کی قدر میں کمی سے اُن کے اخراجات بڑھ گئے ہیں ایسے میں فائیو جی کی شرط لاگو کرنے سے ٹیلی کام کمپنیوں پر مزید بوجھ بڑھے گا۔
پاکستان موبائل آپریٹرز ایڈوائزری کونسل کے ایک محتاط اندازے کے مطابق پاکستان میں صرف دو فیصد صارفین کے پاس ایسے آئی فون، سام سنگ یا مہنگے چینی کمپنیوں کے بنے موبائل فونز ہیں جن پر فائیو جی ٹیکنالوجی چل سکتی ہے۔ تاہم بی بی سی اس اندازے کی تصدیق نہیں کر سکتا ہے۔
ملکی سطح پر بننے والے موبائل فونز، جو زیادہ تر افراد استعمال کرتے ہیں، میں سے 60 فیصد فونز پر صرف ٹو جی ہی چلتا ہے۔ ایسے میں مقامی سطح پر بننے والے فونز اب کم قیمت فور جی فونز بنانے پر توجہ دے رہے ہیں۔ ماہرین کا دعویٰ ہے کہ اگر فائیو جی ٹیکنالوجی آتی ہے تو یہ صرف محدود طبقے کے لیے ہی قابلِ استعمال ہو گی۔
انٹرنیٹ کمیونیکشن ٹیکنالوجی کے ماہر پرویز افتخار کا کہنا ہے کہ ٹیکنالوجی اپ گریڈ کرنا ضروری ہے اور اگر حکومتی علامتی طور فائیو جی متعارف کروانا چاہتی ہے تو اس میں کوئی حرج نہیں۔
لیکن وہ اس بات سے متفق ہیں کہ پاکستان میں فی الحال فائیو جی ٹیکنالوجی کی کھپت نہیں۔
بی بی سی سے بات کرتے ہوئے انھوں نے بتایا کہ فائیو جی کا زیادہ استعمال عام صارفین کے بجائے بڑے پیمانے پر اُن سیکٹر میں ہوتا ہے جہاں رییئل ٹائم پر ڈیٹا اکٹھا کیا جائے، جیسے ایگریکلچر فارم، کیٹل فارم جہاں سینسرز کے ذریعے ڈیٹا اکٹھا کیا جاتا ہے۔ اُن کے مطابق کلاوڈ یا ڈیٹا سینٹرز ابھی پاکستان میں کم ہیں لیکن مستقبل میں بڑھیں گے اس لیے فائیو جی ٹیکنالوجی کی اپ گریڈیشن ضروری ہے۔
حکومت نے ملک میں فائیو جی کے اجرا کے لیے پلان تو جاری کر دیا ہے لیکن سیلولر یا موبائل فون سروسز فراہم کرنے والی کمپنیوں کا کہنا ہے کہ فائیو جی ٹیکنالوجی لانے کے لیے کمپنیوں کو اپنے انفرسٹرکچر کو اپ ڈیٹ کرنا پڑے گا جس کے لیے انھیں دوسرے ممالک سے مشینری منگوانی پڑی گی، اور دوسری جانب صارفین کی قوتِ خرید کم ہونے سے مارکیٹ میں اس کی ڈیمانڈ نہیں ہے۔
اُن کا کہنا ہے کہ موبائل کمپنیوں کے صارفین کی اکثریت وہ ہے جو پری پیڈ پیکجز خریدتی ہے یعنی کمپنی کی آمدن کا زیادہ تر حصہ  پوسٹ پیڈ یا ماہانہ بلنگ کے بجائے پری پیڈ پر منحصر ہے۔ ایسے میں فائیو جی کے ممکنہ صارفین کی تعداد اور کم ہے۔
پاکستان کا شمار اُن ممالک میں ہوتا ہے جہاں موبائل فون استعمال کرنے والے افراد کی تعداد 19 کروڑ 25 لاکھ ہے۔ پاکستان ٹیلی کیمونیکشن اتھارٹی کے اعدادوشمار کے مطابق 14 کروڑ 98 لاکھ افراد کے پاس براڈ بینڈ انٹرنیٹ کی سہولت موجود ہے لیکن بڑی تعداد میں صارفین ہونے کے باوجود بھی ٹیلی کام انڈسٹری کا زیادہ تر انحصار کم فون استعمال کرنے والے پری پیڈ صارفین پر مشتمل ہے۔
یہی سبب ہے کہ ٹیلی کام انڈسٹری کی فی صارف اوسط آمدن یا ریونیو ایک ڈالر ہے جو خطے کے دیگر ممالک کے مقابلے میں کم ہے۔
ماہرین کا کہنا ہے کہ ٹیلی کام ڈی ریگولیٹڈ سیکٹر ہے اور حکومت کے بجائے اس فائیو جی لانے یا نہ لانے کا فیصلہ ٹیلی کام کمپنیوں کو ہونا چاہیے۔
ماہر افتخار پرویز بھی اس بات سے متفق ہیں کہ پاکستان میں انٹرنیٹ یا موبائل فون سروسز دیگر کئی ممالک کے مقابلے میں سستی ہیں۔ بی بی سی سے بات کرتے ہوئے انھوں نے بتایا کہ پاکستان میں مارکیٹ بہت بڑی نہیں ہے لیکن اس میں موجود کمپنیوں کے لیے مقابلہ بہت سخت ہے۔ انھوں نے کہا کہ اگرچہ اس کا فائدہ عوام یا صارفین کو ہوتا ہے لیکن ٹیلی کام سیکٹرز کے مارجنز یا منافع بہت زیادہ نہیں ہیں۔
افتخار پرویز کا کہنا ہے کہ سخت مقابلہ ہے اور ٹیکسز زیادہ ہیں اور اس ٹیکنالوجی کو مستقل اپ گریڈیشن کی ضرورت ہوتی ہے اس لیے ان کے اخراجات بھی جاری رہتے ہیں۔
اُن کے بقول ان کمپنیوں کے ذریعے پورے ملک میں زبردستی فائیو جی لانچ کروانا بے سود ہے کیونکہ مخصوص جگہوں پر فائیو جی ٹھیک ہے لیکن زیادہ ضروری یہ ہے کہ فور جی کی سروسز کو بہتر کیا جائے تاکہ بغیر روکے تیز انٹرنیٹ چلے۔
ٹیلکام آپریٹرز ایسوسی ایشن کے چیئرمین عامر ابراہیم نے اخبار بزنس ریکاڈر میں لکھے گئے اپنے ایک مضمون میں کہا ہے کہ مناسب اقدامات مدنظر نہ رکھتے ہوئے فائیو جی ٹیکنالوجی کا نفاذ، فائدے سے زیادہ نقصان دہ ہو گا۔
انھوں نے کہا کہ عوام کی اکثریت کے پاس فائیو جی والے فون نہیں ہیں اور جبری طور پر اگر فائیو جی نافذ کیا گیا تو یہ دو دھاری تلوار ہے کیونکہ ٹیکنالوجی اپ گریڈ کے لیے موبائل فون آپریٹرز کو کئی سازوسامان باہر منگوانے پڑیں گے لیکن فائیو جی کو استعال کرنے والے صارفین موجود نہیں ہیں۔
ٹیلی کام سیکٹر کے ماہر اسلم حیات کا کہنا ہے کہ ملک میں فائیو جی کا فی الحال استعمال بہت کم ہے اور ابتدا میں یہ کمپنیوں کے لیے اضافی خرچ ہے جس کی طلب یا ضروری کم ہے۔
اُن کے بقول علامتی طور پر ملک میں فائیو جی ہونا ضروری ہے لیکن حکومت کو چاہیے تھا کہ پہلے طلب بڑھانے کے لیے ماحول ساز گار کرتے کیونکہ آپریٹر سے توقع نہیں کی جا سکتی کہ وہ ٹیکنالوجی بھی لائے اور ڈیمانڈ بھی پیدا کرے۔
اسلم حیات کا کہنا ہے کہ  اگر ایک بار کوئی ٹیکنالوجی آ جاتی ہے تو بتدریج اُس کی ڈیمانڈ پیدا ہو جاتی ہے لیکن اُس میں وقت لگتا ہے۔
ٹیلی کام سیکٹر کے ماہر پرویز افتخار کا کہنا ہے کہ ملک میں تیز رفتار انٹرنیٹ کے لیے ضروری ہے کہ پاکستان میں زیادہ سپیکٹرم موجود ہو اور دوسری نمبر ڈیٹا کی منتقلی کے لیے یا تیز ڈؤان لوڈنگ اور اپ لویڈنگ کے لیے ضروری ہے کہ موبائل ٹاورز فائبر آپٹک کیبل سے منسلک ہوں۔
ماہر پرویز افتخار کا کہنا ہے کہ پاکستان میں ٹیلی کام کمپنیوں کے صرف 15 فیصد موبائل ٹاور فائبر آپٹک کیبل سے منسلک ہیں جبکہ یہ شرح انڈیا اور بنگلہ دیش میں زیادہ ہے۔
انھوں نے کہا کہ تیز انٹرنیٹ سروس کے لیے پہلے یہ اقدامات کرنا ضروری ہیں۔
پاکستان میں اس قبل بھی کئی مرتبہ حکومت سپیکٹرم کی نیلامی کی ہے لیکن زیادہ لائسنس فیس اور سخت ریگولیشنز کے سبب ان نیلامیوں میں سرمایہ کاروں نے یا تو حصہ ہی نہیں لایا یا بھر صرف وہ ایک، دو کمپنیاں شامل ہوئیں جنھیں سپیکٹرم خریدنے کی اشد ضرورت تھی۔
ماہرین کا کہنا ہے کہ پاکستان میں حکومت ٹیلی کام سیکٹر کے لائسنس کو حکومتی آمدن بڑھانے کا ذریعہ سمجھتی ہے جبکہ انھیں یہ سمجھنا چاہیے کہ ملک میں انٹرنیٹ کی رسائی ہونے سے معیشت بڑھتی ہے۔
ماہرِ ٹیلی کام اسلم حیات کا کہنا ہے کہ ملک میں سیکٹرم کی ڈیمانڈ تھی لیکن زیادہ قیمت، غیر یقنی کی صورتحال  اور سخت ریگولیٹری شرائط کے سبب اس میں تاخیر ہوتی رہی۔
انھوں نے کہا کہ یہی وجہ ہے کہ پاکستان میں دستیاب انٹرنیٹ یا فور جی کی سپیڈ دیگر خطے کے ممالک کے مقابلے میں کم ہے۔
انھوں نے کہا کہ سنہ 2014 میں سپیکٹرم لائسنس کی نیلامی بھی قابلِ ذکر نہیں بلکہ 2016 اور 2017 اور 2021 میں ہونے والا نیلامی میں ایک، ایک ٹیلی کام کمپنی نے حصہ لیا جو یہ ظاہر کرتا ہے کہ اُن کے لیے ہر نیلامی میں حصہ لینا اقتصادی طور پر سود مند نہیں تھا۔
پاکستان میں کارپوریٹ سیکٹر کی آمدن پر ٹیکس کی شرح 29 فیصد ہے اور گذشتہ کچھ عرصے کے دوران ٹیلی کام سیکٹر کی لاگت بڑھنے سے بھی ٹیلی کام آپریٹرز کے منافع پر فرق پڑا ہے۔ ایسے میں مہنگی قیمت پر فروخت ہونے والے سپیکٹرم اُن کے لیے زیادہ منافع بخش نہیں ہیں۔
ماہر ٹیلی کام پرویز افتخار کا کہنا ہے کہ ٹیلی کام ریگولیٹرز کے لیے ضروری ہے کہ وہ  نیلامی سے محض آمدن بڑھانے کے بجائے زیادہ وسیع نظریے کے ساتھ اس معاملے پر آگے بڑھائیں کیونکہ پاکستان ٹیکنالوجی کے معاملے پر ابھی بھی خطے کے دیگر ممالک سے پچھے ہے۔
ٹیلی کام سیکٹر کے ماہرین کے خیال میں سپیکٹرم کی نیلامی سے پاکستان میں انٹرنیٹ صارفین کو فائدہ ہو گا لیکن اس بار نیلامی کے لیے کمپنیوں کو رقم کی ادائیگی ڈالرز کے بجائے پاکستانی کرنسی میں کرنا ہو گی جس سے کسی حد تک تو فائدہ ہو گا لیکن ابھی نیلامی کے لیے بیس پرائس زیادہ ہے۔
وزارت انفارمیشن ٹیکنالوجی نے بی بی سی کو دیے گئے جواب میں کہا ہے کہ سپیکٹرم کو فائیو جی ٹیکنالوجی سے منسلک نہیں کیا گیا ہے بلکہ حکومت آپریٹرز کی حوصلہ افزائی کر رہی ہے کہ وہ اپنے صارفین اور کاروباری ضروریات کو مدِ نظر رکھتے ہوئے سپیکٹرم  سے فور جی یا فائیو جی متعارف کروائیں۔
وزارات کا کہنا ہے کہ بین الاقوامی سطح پر اپنائی گئی پالیسیوں اور پاکستان کی ڈیجیٹل ٹرانسفارمیشن کے ہدف کو سامنے رکھتے ہوئے حکومت نے فائیو جی کے لانچ کے لیے آپریٹرز کے لیے لچک دار ٹائم لائن دی ہے۔
ملک میں فائیو جی کی محدود طلب کے بارے میں وزارت انفارمیشن ٹیکنالوجی کا کہنا ہے کہ آگرچہ ملک میں فائیو جی ٹیکنالوجی کے حامل موبائل فون ہینڈ سیٹس کی تعداد کم ہے لیکن ویڈیو سٹریمنگ، ڈیٹا کا استعمال اور کلاؤڈ سروس کی طلب میں مسلسل بڑھ رہی ہے۔
وزارت کا کہنا ہے کہ پاکستان میں ساڑھے پندرہ کروڑ کی آبادی انٹرنیٹ استعمال کر رہی ہے اور سوشل میڈیا استعمال کرنے والے صارفین کی تعداد بھی سات کروڑ ہے، ایسے میں نئی ٹیکنالوجی کے آنے سے اُس ٹیکنالوجی کی مانگ بڑھتی ہے۔
پاکستان میں سپیکٹرم کی نیلامی کے لیے مختص کی گئی کم سے کم قیمت کے بارے میں وزارتِ انفارمیشن ٹیکنالوجی کا کہنا تھا کہ پاکستان درحقیقیت ایک ایسا ملک ہے جہاں موبائل فون آپیریٹرز کے لیے اوسطً فی صارف آمدن کم ہے اور پاکستان جیسی 25 کروڑ کی آبادی کے لیے نیٹ ورک کی فراہمی کے لیے زیادہ سرمایہ درکار ہے لیکن وزارتِ انفارمیشن ٹیکنالوجی کا کہنا ہے کہ تمام اُمور کو مدنظر رکھتے ہوئے ہی سپیکٹرم لائسنس کے نیلامی کے لیے کم سے کم قیمت کا تعین کیا گیا۔

### Article 55 ###
انڈیا سے پاکستان آ کر شادی کرنے والی خاتون سربجیت کور (نور فاطمہ) نے کہا ہے کہ وہ اپنی باقی ماندہ زندگی پاکستان میں ہی ہنسی خوشی گزارنا چاہتی ہیں اور وہ پاکستان آنے کے اپنے فیصلے پر خوش ہیں۔
وسطی پنجاب کے ضلع شیخوپورہ میں اپنے وکیل احمد حسن پاشا کے چیمبر میں میڈیا کے نمائندوں سے گفتگو کرتے ہوئے سربجیت کور (نور فاطمہ) کا مزید کہنا تھا کہ ’میں اور ناصر سچا پیار کرتے ہیں، اگر آپ سچا پیار کرتے ہیں تو آپ کو یقین ہوتا ہے کہ آپ ملیں گے۔‘
’ہمیں پیار کرتے ہوئے آٹھ سال ہو گئے تھے اور یہ یقین تھا کہ ہم دونوں کبھی نہ کبھی تو ضرور ملیں گے۔ اگر میرے منہ میں دانت نہ بھی رہتے (یعنی میں بوڑھی ہو جاتی) تو پھر بھی میں نے یہاں (پاکستان) ضرور آنا تھا۔‘
یاد رہے کہ جمعرات کی صبح سربجیت کور اپنے شوہر کے گھر شیخوپورہ پہنچی تھیں۔ اُن کے وکیل احمد حسن پاشا نے بی بی سی کو بتایا کہ متروکہ وقف املاک حکام نے سربجیت کو گھر جانے کی اجازت دی تھی، جس پر انھیں گزشتہ (بدھ) رات ویمن شیلٹر ہوم (دارالامان) لاہور سے ریلیز کر دیا گیا تھا۔
بی بی سی کو دستیاب متروکہ وقف املاک کے نوٹیفیکشن کے مطابق وزارت خارجہ نے کہا تھا کہ ’سیاسی بنیادوں پر سربجیت کور کو ڈی پورٹ نہیں کیا جا سکتا۔‘
جمعرات کی شام اپنے شوہر کے ہمراہ میڈیا کے نمائندوں سے گفتگو کرتے ہوئے سربجیت کور نے مزید کہا کہ ’میں اب سکون محسوس کر رہی ہوں اور مجھے خوشی ہے میں مذہب اسلام میں آئی ہوں اور سوہنے نبی کا کلمہ پڑھا ہے۔‘
اپنے مستقبل کے بارے میں کئے گئے سوال کے جواب میں انھوں نے کہا کہ ’میں باقی کی زندگی ہنسی خوشی گزارنا چاہتی ہوں، اور جو کلمے مجھے نہیں آتے وہ میں سیکھوں گی۔‘
سربجیت کور (نور فاطمہ) کے پاکستانی شوہر ناصر حسین نے بھی میڈیا سے مختصر بات چیت کی اور کہا کہ وہ سربجیت کور (نور فاطمہ) سے شادی کرکے بہت خوش ہیں۔ ناصر حسین نے کہا کہ پاکستانی اداروں نے ان کے ساتھ اچھا سلوک کیا اور انھیں کوئی شکوہ نہیں۔
اس موقع پر سربجیت کور (نور فاطمہ) نے ہاتھوں پر مہندی بھی لگا رکھی تھی۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
یاد رہے کہ سربجیت کور چار نومبر کو سکھ یاتریوں کے ہمراہ پاکستان آئی تھیں اور اُن کے ویزے کی معیاد 13 نومبر تک تھی تاہم وہ واپس انڈیا نہیں گئیں اور انھوں نے اسلام قبول کرنے کے بعد وسطی پنجاب کے شہر شیخوپورہ کے رہائشی ناصر حسین سے شادی کر لی تھی۔
اس کے بعد سے سربجیت کور پاکستان میں ہی قیام پذیر تھیں اور تبدیلی مذہب کے بعد انھوں نے اپنا نام نور فاطمہ رکھ لیا تھا۔
سربجیت کور کو رواں برس کے آغاز پر (چار جنوری) ضلع ننکانہ صاحب کے علاقے سے حراست میں لے کر لاہور کے ویمن شیلٹر ہوم بھجوا دیا گیا تھا اور انھیں واہگہ بارڈر کے راستے انڈیا ڈی پورٹ کرنے کی تیاریاں بھی کی جا رہی تھیں تاہم آخری لمحات میں انھوں نے انڈیا واپس جانے سے انکار کر دیا تھا جس پر ان کو واپس بھیجنے کا عمل وقتی طور پر روک دیا گیا تھا۔
ان کی جانب سے حکومت پاکستان کو واپس انڈیا نہ بھیجنے کی درخواست بھی کی گئی جس پر پاکستان کے وزیرِ مملکت برائے امورِ داخلہ طلال چوہدری نے کہا تھا کہ حکومت کی جانب سے سربجیت کور کی درخواست پر انسانی ہمدردی کی بنیاد پر غور کیا جا رہا ہے اور ’کوشش کی جا رہی ہے کہ انھیں واپس نہ بھیجا جائے۔‘
وزیرِ مملکت نے سربجیت کور کی جانب سے لاہور ہائی کورٹ میں دائر کی جانے والی درخواست کا حوالہ بھی دیا تھا اور کہا تھا کہ ’عدالت نے بھی کہا تھا اور اس پر وزارتِ خارجہ کی معاونت بھی شامل ہے۔ اب وزارتِ داخلہ ان تمام چیزوں کو مدنظر رکھتے ہوئے فیصلہ کرے گی۔‘
اس سوال پر کہ کیا سربجیت کور کے مبینہ انڈین جاسوس ہونے کے حوالے سے بھی تحقیقات ہو رہی ہیں، طلال چوہدری نے کہا تھا کہ ’اس طرح کی چیزیں ہمارے ادارے کرتے رہتے ہیں۔ فی الحال تو ان کی وہ درخواست زیرغور ہے جس میں انھوں نے انسانی ہمدردی اور انڈیا میں اقلیتوں کے ساتھ روا سلوک کی بنیاد پر بات کی۔‘
تاہم دوسری جانب سابق پارلیمانی سیکریٹری اور پاکستان سکھ گوردوارہ پربندھک کمیٹی کے سابق سربراہ سردار مہیندرپال سنگھ کی جانب سے انڈین خاتون کو ڈی پورٹ کیے جانے کے لیے لاہور ہائیکورٹ میں درخواست دائر کی تھی۔
سردار مہیندرپال سنگھ نے بی بی سی سے بات  کرتے ہوئے کہا تھا کہ ’اگر حکومت سربجیت کور کے ویزے کی میعاد بڑھا دیتی ہے تو یہ بین الاقوامی قوانین کی خلاف ورزی ہوگی کیونکہ وہ خاتون اگر وزٹ ویزہ پر آئی ہوتیں تو مجھے کوئی اعتراض نہ ہوتا لیکن وہ یاترا کے ویزے پر آئی ہے۔‘
انھوں نے کہا تھا کہ ’اگر کوئی ہندو یہاں سے سعودی عرب جا کر اسلام قبول کر لے تو کیا سعودی عرب اس کو وہیں رہنے کی اجازت دے گا؟‘
سردار مہیندرپال سنگھ کے مطابق ’سربجیت کور انڈیا سے سکھوں کے پہلے گرو بابا گرو نانک دیو جی کا جنم دن منانے پاکستان آئی تھیں لیکن ان کے بقول اس واقعے نے مذہبی تقریب کو متنازع بنا دیا۔‘
’ہمیں ان کے اسلام قبول کرنے پر اعتراض نہیں، دنیا میں بہت سے لوگ اسلام قبول کرتے ہیں۔ میرا اعتراض اس بات پر ہے کہ یاترا ویزے کو متنازع بنا دیا گیا اور ایک مقدس دن کو تنازع میں بدل دیا گیا۔‘
انھوں نے مزید کہا تھا کہ ’اگر کوئی شخص ویزے کی مدت ختم ہونے کے بعد قیام کرتا ہے تو یہ غیر قانونی عمل ہے اور قانون کے مطابق اس کے نتائج بھگتنا پڑتے ہیں۔‘
سردار مہیندر پال سنگھ نے یہ بھی کہا تھا کہ ’سکھوں کے پاس دنیا میں ایک ہی ملک ہے جہاں وہ مذہبی عقیدت کے ساتھ آتے ہیں، وہ پاکستان ہے۔ کیا یہ انسانی حقوق کی خلاف ورزی نہیں کہ آپ غیر قانونی اقدام کرنے والے فرد کی حمایت کر رہے ہیں؟‘
خیال رہے کہ اس سے قبل سربجیت کور کے وکیل احمد حسن پاشا نے بی بی سی اردو سے گفتگو میں دعویٰ کیا تھا کہ سربجیت کور کو اُن کی مرضی سے انڈیا واپس بھجوایا جا رہا ہے۔
انھوں نے کہا تھا کہ فارنرز ایکٹ 1946 کے تحت سربجیت کور فی الحال پاکستان میں قیام کی مجاز نہیں تھیں اور اسی لیے انھیں واپس انڈیا روانہ کیا جا رہا ہے۔
احمد حسن پاشا نے کہا تھا کہ سربجیت کور اب انڈیا سے ’سپاؤز ویزہ‘ حاصل کریں گی جس کے بعد وہ دوبارہ پاکستان آ سکتی ہیں اور پاکستان آ کر یہاں مستقل رہائش کی درخواست دے سکتی ہیں۔
’سربجیت کور کے پاس یاتری ویزہ تھا جس کی معیاد صرف دس روز تھی، یاتری ویزہ محدود شہروں کا ہوتا ہے اور اس میں توسیع نہیں ہو سکتی تھی۔‘
سربجیت کور کے خلاف ہائیکورٹ میں کیس کی پیروی کرنے والے وکیل علی چنگیزی سندھو ایڈووکیٹ کا کہنا ہے کہ ان کا کیس تاحال عدالت عالیہ میں زیر سماعت ہے اور لاہور ہائیکورٹ کے جسٹس فاروق حیدر نے پانچ دسمبر کی سماعت کے دوران فیڈرل کیبنٹ ڈویژن، آئی جی پنجاب پولیس اور ایف آئی اے سمیت دیگر متعلقہ اداروں سے رپورٹس طلب کر رکھی ہیں اور پاکستانی ادارے اسی لیے سربجیت کور کو جلد از جلد ان کے ملک بھجوانا چاہتے ہیں۔
پاکستان کے صوبہ پنجاب کے وزیر برائے اقلیتی امور سردار رمیش سنگھ اروڑہ نے چند روز قبل تصدیق کی تھی کہ سربجیت کور اور اُن کے پاکستانی شوہر ناصر حسین کو حراست میں لے لیا گیا۔
صوبائی وزیر برائے اقلیتی امور رمیش سنگھ اروڑہ کے مطابق چار جنوری کو ننکانہ صاحب کے ایک گاؤں ’پہرے والی‘ میں سربجیت کور اور ناصر حسین کی موجودگی کے بارے میں اطلاع ملنے پر خفیہ تحقیقاتی ادارے کی ٹیم نے فوری کارروائی کی تھی۔
اُن کا کہنا تھا کہ اس کارروائی کے دوران سربجیت اور ناصر کو حراست میں لے لیا گیا اور پھر انھیں ننکانہ صاحب پولیس کے حوالے کیا گیا۔
صوبائی وزیر کے مطابق پولیس اور انٹیلیجنس بیورو کے افسران نے ان سے مشترکہ طور پر تفتیش کی جس سے علم ہوا کہ سربجیت اور ناصر سنہ 2016 میں ٹک ٹاک پر ملے اور ان دونوں نے متعدد مواقع پر ویزے کے لیے درخواستیں بھی دیں، تاہم قانونی وجوہات کی بنا پر اُن کی ویزا درخواستیں مسترد کر دی گئیں۔
رمیش اروڑہ کے مطابق چار نومبر 2025 کو ناصر گوردوارہ جنم ستھان، ننکانہ صاحب، گئے جہاں سے وہ سربجیت کور کے ساتھ اپنے آبائی علاقوں یعنی فاروق آباد ضلع شیخوپورہ چلے ائے۔
صوبائی وزیر کا کہنا ہے کہ تحقیقات کی روشنی میں یہ فیصلہ کیا گیا کہ سربجیت کور کو ملک بدری کی مزید کارروائی کے لیے ای ٹی پی بی (متروکہ وقف پراپرٹی بورڈ) کے حوالے کیا جائے گا، جو انھیں ملکی قانون کے مطابق انڈیا واپس بھجوائے گا جبکہ ان کے شوہر زیر تفتیش رہے گا اور اس کے موبائل فون کے فرانزک تجزیہ کروایا جائےگا، جس کے بعد مزید کارروائی کا فیصلہ کیا جائے گا۔
خیال رہے کہ نومبر میں سربجیت کور کی درخواست پر لاہور ہائیکورٹ نے پنجاب پولیس کو ہراساں نہ کرنے کا حکم دیا تھا۔
سربجیت کے وکیل احمد حسن پاشا کے مطابق پنجاب پولیس نے آٹھ نومبر کو سربجیت اور ناصر کی تلاش میں ان کے گھر پر چھاپہ مارا تھا اور ان پر شادی ختم کرنے کے لیے دباؤ ڈالا جا رہا تھا اور اس درخواست میں عدالت سے استدعا کی گئی تھی کہ پولیس سربجیت کور اور ناصر حسین کی شادی شدہ زندگی میں مداخلت نہ کرے۔
سماعت کے بعد لاہور ہائیکورٹ کے جج جسٹس فاروق حیدر نے پنجاب پولیس کو سربجیت کو ہراساں کرنے سے روک دیا تھا اور اس بارے میں آئی جی پنجاب پولیس کو احکامات جاری کیے تھے۔
تاہم شیخوپورہ پولیس کے ترجمان رانا یونس نے بی بی سی اردو کو بتایا تھا کہ پولیس نے کسی انڈین خاتون یا اس کے پاکستانی شوہر کو ہراساں نہیں کیا۔ ان کا کہنا تھا کہ ’اس بارے جو الزامات لگائے گئے ہیں وہ حقیقت کے برعکس ہیں اور پولیس کا ان کے ساتھ کوئی تعلق واسطہ نہیں۔‘
انھوں نے کہا کہ 'چونکہ یہ معاملہ حساس نوعیت کا ہے اس لیے اسے مختلف ادارے دیکھ رہے ہیں اور جو فیصلہ بھی ہو گا وہ پاکستان کے قانون کے مطابق ہی ہو گا۔‘
سربجیت کے وکیل کا کہنا ہے کہ انھوں نے 15 نومبر کو ’دونوں کو اپنے چیمبر بلایا تھا تاکہ یہ دونوں ملکی اداروں کے افسران کے روبرو اپنے بیانات قلمبند کروا سکیں لیکن وعدہ کرنے کے باوجود دونوں میاں بیوی نہیں آئے اور ناصر حسین کا موبائل فون بھی بند ہو گیا۔‘
سربجیت کور چار نومبر کو سکھ یاتریوں کے ہمراہ پاکستان آئی تھیں اور انھیں اگلے روز بابا گرونانک کے یوم پیدائش کے موقع پر ننکانہ صاحب جانا تھا مگر سات نومبر کو خاتون کی طرف سے شیخوپورہ کے جوڈیشل مجسٹریٹ میں دائر کیے گئے بیان کے مطابق انھوں نے پاکستان آمد کے بعد اپنی مرضی سے اسلام قبول کیا اور ناصر حسین نامی پاکستانی شہری سے شادی کر لی تھی۔
اس بیان میں ان کے وکیل احمد حسن پاشا ایڈووکیٹ کا کہنا ہے کہ اس شادی کا اندراج شیخوپورہ کی متعلقہ یونین کونسل میں کرایا گیا۔
شیخوپورہ کے جوڈیشل مجسٹریٹ محمد خالد محمود وڑائچ کی عدالت میں جو دستاویزات جمع کروائے گئے، ان کے مطابق سربجیت کور نے قاری حافظ رضوان بھٹی کے ہاتھوں اسلام قبول کیا جس کے بعد ان کا اسلامی نام ’نور‘ رکھا گیا۔ انھیں پانچ نومبر کو سند قبولِ اسلام جاری کی گئی تھی۔
عدالت میں جو نکاح نامہ جمع کروایا گیا، اس کے مطابق ناصر حسین کی عمر 43 سال جبکہ دلہن کی عمر ساڑھے 48 سال بنتی ہے۔ نکاح نامے کے مطابق حق مہر دس ہزار روپے مقرر کیا گیا۔
اس میں یہ بھی درج ہے کہ ناصر حسین پہلے سے شادی شدہ ہیں اور انھیں دوسری شادی کی اجازت کی ضرورت نہیں۔
انڈین خاتون کی جانب سے پولیس کے خلاف عدالت میں ایک شکایت بھی دائر کی گئی، جس میں پولیس پر دھمکیاں دینے اور جھوٹا مقدمہ درج کرنے کے الزامات لگائے گئے ہیں۔
انھوں نے جوڈیشل مجسٹریٹ محمد خالد محمود وڑائچ کی عدالت میں زیرِ دفعہ 200 کے تحت دائر کیے جانے والے استغاثہ میں موقف اختیار کیا کہ انھوں نے اپنی خوشی سے ناصر حسین سے نکاح کیا۔
وہ کہتی ہیں کہ ’مجھے کسی نے اغوا نہیں کیا، میں نے اپنی آزاد مرضی سے شادی کر لی۔ میں اپنے والدین کے گھر سے صرف تین کپڑوں میں آئی ہوں اور کوئی چیز اپنے ساتھ نہیں لائی ہوں۔‘
اس بیان میں انھوں نے دعویٰ کیا کہ ’پولیس میرے نکاح کرنے کی وجہ سے سخت ناراض ہے اور 5 نومبر کو رات 9 بجے پولیس اہلکار زبردستی ہمارے گھر میں داخل ہوئے اور مجھے کہا کہ ہمارے ساتھ چلو مگر میرے انکار پر وہ غصے میں آ گئے۔‘
ان کا کہنا ہے کہ ’میرے شور مچانے پر اہل محلہ بھی آ گئے جنھوں نے منت سماجت کر کے ہماری جان بخشی کروائی۔‘ انڈین خاتون نے عدالت سے استدعا کی تھی کہ انھیں اور ان کے خاوند کو پولیس سے تحفظ فراہم کیا جائے۔
انڈین میڈیا کی خبروں کے مطابق سربجیت کا تعلق ریاست پنجاب کے ضلع کپور تھلہ سے ہے جہاں کی پولیس کا کہنا ہے کہ اس معاملے پر تحقیقات جاری ہیں۔
انڈین نیوز ایجنسی پی ٹی آئی کے مطابق وہ تقریباً دو ہزار سکھ یاتریوں کے گروہ میں شامل تھیں۔ یہ گروپ 10 دن کے دورے کے بعد 13 نومبر کو انڈیا واپس آیا لیکن سربجیت کور ان کے ساتھ واپس نہیں گئیں۔
کپور تھلہ پولیس کے اے ایس پی دھیریندر ورما کا کہنا ہے کہ سربجیت کی طرف سے مذہب کی تبدیلی کی تصدیق نہیں ہو سکی۔ ان کا کہنا ہے کہ انھیں جنوری 2024 کو پاسپورٹ جاری کیا گیا تھا۔
انڈین میڈیا کی خبروں کے مطابق سربجیت طلاق یافتہ ہیں اور ان کی پچھلی شادی سے دو بیٹے ہیں جبکہ ان کے سابقہ شوہر قریب تین دہائیوں سے انگلینڈ میں مقیم ہیں۔
ضلع کپور تھلہ کے گاؤں تلوندی چوہدریاں کے ایس ایچ او نرمل سنگھ کے مطابق انھیں اس بارے میں اطلاع گاؤں کے سرپنچ سے ملی۔
دوسری طرف وکیل احمد حسن پاشا کا کہنا ہے کہ ناصر حسین پیشے کے اعتبار سے زمیندار ہیں۔
انھوں نے بی بی سی کے ساتھ ایک ویڈیو شیئر کی، جس میں سربجیت کو یہ کہتے سنا جا سکتا ہے کہ ان کی طلاق ہو گئی ہے اور انھوں نے اپنی مرضی سے اسلام قبول کرنے اور ناصر حسین سے شادی کا فیصلہ کیا۔
وہ کہتی ہیں کہ وہ ناصر حسین کو نو سال سے جانتی ہیں۔
وکیل احمد حسن پاشا نے بتایا کہ سربجیت اور ناصر کی بات چیت انسٹاگرام پر ہوتی رہی اور چھ ماہ قبل دونوں نے شادی کرنے کا فیصلہ کیا تھا۔ وہ کہتے ہیں کہ یہ دونوں ان کے پاس قانونی مدد کے لیے آئے تھے۔

### Article 56 ###
حکومت نے عمران خان کی آنکھوں کے علاج کے لیے انھیں ’ایک خصوصی طبی ادارے‘ میں منتقل کرنے کا فیصلہ کیا ہے۔
وفاقی وزیر عطا تارڑ کا کہنا ہے کہ ’عمران خان کی آنکھ کے جاری علاج کے تسلسل میں مزید معائنہ اور علاج ایک خصوصی طبی ادارے میں ماہرینِ امراضِ چشم کریں گے۔ اور اس کی تفصیلی رپورٹ بھی سپریم کورٹ میں جمع کرائی جائے گی۔‘
سپریم کورٹ وفاقی حکومت کو حکم دے چکی ہے کہ سپیشلسٹ ڈاکٹروں کی موجودگی میں سابق وزیر اعظم عمران خان کی آنکھ کا معائنہ کروایا جائے۔ جب کہ عدالتی حکم کے بعد عمران خان کی ان کے بچوں سے بات بھی کروائی گئی۔
تحریک انصاف عمران خان کے علاج کے لیے احتجاج تو کر ہی رہی ہے لیکن ساتھ ہی ان کی رہائی کا مطالبہ بھی کیا جا رہا ہے۔
یہ پیش رفت ایسے وقت میں سامنے آئی ہے جب حال ہی میں وفاقی اور خیبر پختونخوا حکومت اور سکیورٹی اردوں کے درمیان انتظامی نوعیت کی چند ملاقاتیں ہوئی ہیں۔
منگل 10 فروری کو پشاور کے کور ہیڈ کوارٹر میں اعلیٰ سطح کا ایک اجلاس ہوا۔ اس صوبائی اجلاس میں وفاقی حکومت کے نمائندے شریک ہوئے، عسکری قیادت شریک ہوئی اور خیبر پختونخوا کے وزیر اعلیٰ سہیل آفریدی بھی شریک ہوئے۔
اجلاس کے بعد وزیر اعلیٰ کے معاون خصوصی شفیع جان نے پریس کانفرنس میں بتایا کہ ’اجلاس میں خیبر پختونخوا کے مسائل پر بات ہوئی، معیشت اور امن و امان سے متعلق اہم فیصلے کیے گئے۔‘
یہ غیر معمولی اس وجہ سے تھا کہ تحریک انصاف کی صوبائی حکومت کے وفاق اور فوج سے شدید اختلافات ہیں۔ فوج کے ترجمان پریس کانفرنسز میں خیبر پختونخوا کی حکومت اور پاکستان تحریک انصاف کی قیادت کو تنقید کا نشانہ بنا چکے ہیں۔ تحریک انصاف کی صوبائی قیادت خیبر پختونخوا میں ممکنہ فوجی آپریشن کی بھی مخالفت کرتی ہے۔
پاکستان تحریک انصاف کا الزام ہے کہ آٹھ فروری 2024 کے عام انتخابات میں عوامی ووٹ تو اسے ملا تھا لیکن یہ مینڈیٹ چھین لیا گیا۔ اسی الزام کے تحت تحریک انصاف وفاقی حکومت اور عسکری قیادت پر بھی تنقید کرتی ہے۔
نو مئی 2023 کو ملک کے کئی شہروں میں ہجوم نے عسکری تنصیبات اور اہم عمارات کو نشانہ بنایا تھا۔ حکومت اور عسکری قیادت اس کا الزام تحریک انصاف کو دیتی ہے۔
تحریک انصاف دعویٰ کرتی ہے کہ عمران خان کے خلاف بنائے گئے تمام مقدمات سیاسی بنیادوں پر بنائے گئے ہیں اور الزام لگاتی ہے کہ دباؤ کی وجہ سے عدالتیں ان جھوٹے مقدمات کو ختم نہیں کر رہیں۔ پی ٹی آئی کو یہ بھی شکایت ہے کہ عمران خان سے ان کے اہل خانہ اور پارٹی رہنماؤں کو ملنے نہیں دیا جا رہا۔
حکومت ان الزامات کی تردید کرتی ہے اور عمران خان کی سزاؤں کو ’انصاف پر مبنی‘ عدالتی فیصلے قرار دیتی ہے۔
ان دعووں اور الزامات کے سبب تحریک انصاف کے حکومت اور فوج کے ساتھ تعلقات سخت کشیدہ ہیں۔ ایسی صورت حال میں وزیر اعلیٰ خیبر پختونخوا کا ایسی ملاقات میں شریک ہونا غیر معمولی تھا جس میں وفاقی حکومت اور فوج کی قیادت موجود ہو۔
اسی روز ایڈووکیٹ سلمان صفدر نے اڈیالہ جیل جا کر عمران خان سے تین گھنٹے ملاقات کی اور ان کی رپورٹ کے بعد عدالت نے عمران خان کی آنکھ کا معائنہ ایک خصوصی طبی ادارے میں کرانے کا حکم دیا۔
سہیل آفریدی نے دو  فروری کو وزیر اعظم سے ملاقات کی، تین فروری کو عمران خان کی اہلیہ سے ان کے اہل خانہ کی ملاقات ممکن ہوئی اور یہ ملاقات تین ماہ کے وقفے کے بعد ہوئی۔ پانچ فروری کو ایپکس کمیٹی اجلاس میں صوبائی و فوجی حکام نے امن و امان کے لیے اشتراک پر اتفاق کیا۔
تو کیا یہ سمجھا جائے کہ حکومت، اسٹیبلشمنٹ اور تحریک انصاف میں پایا جانے والا تناؤ کم ہو رہا ہے؟ جن معاملات پر کشیدگی پائی جاتی تھی، کیا مل جل کر اسے حل کرنے پر اتفاق ہو چکا ہے؟ اور کیا سب فریق اب ایک پیج پر آ رہے ہیں؟
سہیل آفریدی اپنی ملاقاتوں پر یہی موقف دے رہے ہیں کہ وہ خیبر پختونخوا اور اس کے عوام کے حقوق کی خاطر وفاقی اور عسکری قیادت سے ملے ہیں۔
10 فروری کے اجلاس میں شرکت سے پہلے وزیر اعلیٰ خیبر پختونخوا نے ایک تقریب سے خطاب کیا تھا۔ اس میں ان کا کہنا تھا: ’کوئی شخص مجھے کتنا ہی ناپسند کیوں نہ ہو، صوبے اور عوام کے حقوق کے لیے اس کے ساتھ بیٹھوں گا۔‘
سہیل آفریدی نے یہ بھی کہا تھا کہ ’کوئی سمجھتا ہے کہ ڈرا دھمکا کر بند کمروں کے فیصلوں سے میرے نظریہ عمران کے خلاف کچھ منوا لیں گے تو یہ ان کی بھول ہے۔‘
دو فروری کو وزیر اعظم شہباز شریف سے ملاقات کے بعد میڈیا سے گفتگو میں بھی سہیل آفریدی نے یہی کہا تھا کہ کسی سیاسی معاملے پر بات نہیں ہوئی بلکہ جو بھی باتیں ہوئیں وہ صرف خیبر پختونخوا سے متعلق تھیں۔
ان کا کہنا تھا: ’آج کی ملاقات اس عہدے کا تقاضا تھا جس پر میں بیٹھا ہوا ہوں۔ ایک سیاسی ورکر کی حیثیت سے شاید میں کبھی بھی وہاں نہ بیٹھتا۔ لیکن میں نے اپنے عوام کے لیے، اپنے صوبے کے لیے (یہ ملاقات کرنا) مناسب سمجھا۔‘
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
بی بی سی اردو کے اعظم خان سے بات کرتے ہوئے وزیر اعلیٰ خیبر پختونخوا سہیل آفریدی نے کہا تھا کہ سٹیک ہولڈرز کے ساتھ خیبر پختونخوا میں امن کی بحالی اور افغانستان سے متعلق کچھ امور پر اتفاق ہوا ہے۔
صوبے میں فوجی آپریشنز سے متعلق انھوں نے کہا کہ 'میری پوزیشن میں کوئی تبدیلی نہیں آئی ہے۔ صوبے میں امن و امن کی بحالی اور افغانستان سے متعلق کچھ امور پر اتفاق ہوا ہے جن کے بارے میں ابھی تفصیلات سامنے نہ لانے پر اتفاق ہوا ہے۔'
وزیرِ اعلی خیبر پختونخوا کا کہنا تھا کہ حکومت اور عسکری حکام سے ہونے والی ملاقاتوں میں صوبائی امور پر بات چیت ہوئی ہے اور انھوں نے پارٹی امور اور عمران خان سے متعلق بات نہیں کی ہے۔
وزیر اعظم شہباز شریف اور وزیر خزانہ سے ہونے والی ملاقاتوں کے بارے میں ان کا کہنا تھا کہ حکومت نے انھیں یہ یقین دہانی کرائی ہے کہ این ایف سی سمیت خیبر پختونخوا کا حق اسے دیا جائے گا تاہم حکومت نے اس مجبوری کا بھی ذکر کیا ہے کہ خزانے میں اتنے وسائل نہیں ہیں کہ فوری ادائیگیاں ہو سکیں۔
ایک سوال پر سہیل آفریدی نے کہا کہ میں بطور وزیر اعلیٰ اپنے صوبے میں احتجاج اور پہیہ جام ہڑتال کی کال نہیں دے سکتا اس وجہ سے کسی بھی ریلی یا مظاہرے سے میں نے خطاب بھی نہیں کیا۔
سہیل آفریدی کا کہنا تھا کہ جو سرکاری میڈیکل رپورٹ سامنے آئی ہے اس میں خود تسلیم کیا گیا ہے کہ عمران خان کی بینائی 10 سے 15 فیصد تک رہ گئی ہے، تاہم اس رپورٹ پر بھی اعتماد نہیں کیا جا سکتا کیونکہ تاحال ان کے ذاتی ڈاکٹروں کو مکمل معائنہ کی اجازت نہیں دی گئی۔
سہیل آفریدی نے کہا کہ عمران خان کو ہسپتال منتقل کرتے وقت نہ ان کے اہلخانہ کو اعتماد میں لیا گیا اور نہ ہی ان کے ذاتی معالج کو بلایا گیا، جو بدنیتی اور خوف کی عکاسی کرتا ہے۔
ایسی خبریں بھی آئیں کہ وزیر اعظم شہباز شریف اپوزیشن لیڈر محمود خان اچکزئی سے بھی ملاقات کریں گے۔ وزیر اعظم کے مشیر رانا ثنا اللہ نے اس کی تصدیق کی۔
تو کیا تحریک انصاف، فوج اور حکومت میں برف پگھل رہی ہے یا جو کچھ ہو رہا ہے وہ محض اتفاق ہے؟ حتمی طور پر تو نہیں کہا جا سکتا ہے کہ اس پیش رفت کا محرک کیا چیز بنی لیکن سیاسی معاملات جنوری سے آگے بڑھتے نظر آئے۔ قومی اسمبلی میں قائد حزب اختلاف کا عہدہ گذشتہ سال اگست سے خالی تھا۔
اس عہدے کے لیے عمران خان نے محمود خان اچکزئی کا انتخاب کیا تھا لیکن حکومت نوٹیفیکیشن جاری نہیں کر رہی تھی۔ لیکن اس سال جنوری میں نا صرف محمود خان اچکزئی کو قائد حزب اختلاف مقرر کرنے کا نوٹیفیکیشن جاری کیا گیا بلکہ تحریک انصاف کے حمایت یافتہ سینیٹر راجہ ناصر عباس کو سینیٹ میں اپوزیشن لیڈر مقرر کیا گیا۔
قومی اسمبلی میں قائد حزب اختلاف کا منصب سنبھالنے کے بعد اپنی پہلی تقریر میں محمود خان اچکزئی نے ایوان کی مضبوطی کے لیے غیر مشروط حمایت کی پیشکش کی تھی اور ’جو ہوا سو ہوا‘ کہہ کر ماضی کی غلطیاں اور تلخیاں بھلا کر آگے بڑھنے کا مشورہ بھی دیا تھا۔
تو کیا اسی مشورے پر عمل کرتے ہوئے ’ماضی کی تلخیاں بھلا کر‘ آگے بڑھا جا رہا ہے؟ اس حوالے سے خیبر پختونخوا کے مشیر خزانہ مزمل اسلم کہتے ہیں کہ وزیر اعلیٰ سہیل آفریدی کی ان ملاقاتوں میں صرف صوبے کے مسائل پر گفتگو کی گئی۔ لیکن وہ ان ملاقاتوں کو ایک مثبت علامت قرار دیتے ہیں۔
بی بی سی اردو سے بات کرتے ہوئے مزمل اسلم کہتے ہیں کہ سہیل آفریدی کی ملاقاتوں سے ’یہ تاثر ضرور بنا ہے کہ پی ٹی آئی اور حکومت بات چیت کر سکتی ہیں۔ پہلے ہم (یعنی تحریک انصاف) حکومت سے کہتے تھے کہ آپ کا کیا اختیار ہے، وہ ہمیں کہتے تھے کہ آپ کا کیا اختیار ہے، تمام اختیار تو اڈیالہ کے پاس ہے۔‘
اس سوال کے جواب میں کیا اب سیاسی معاملات پر بھی حکومت اور تحریک انصاف میں بات آگے بڑھ سکتی ہے؟ مزمل اسلم کہتے ہیں کہ ’وزیر اعلیٰ سہیل آفریدی بار بار یہ بات کہہ چکے ہیں کہ سیاسی معاملات کا اختیار صرف قومی اسمبلی میں قائد حزب اختلاف محمود خان اچکزئی اور تحریک تحفظ آئین پاکستان کے پاس ہے۔‘
وفاقی وزیر اطلاعات عطا تارڑ بھی ان ملاقاتوں کی نوعیت صرف ’انتظامی‘ قرار دے کر برف پگھلنے کے تاثر کی تردید کرتے ہیں۔ ان کا کہنا ہے کہ حکومت اور تحریک انصاف کے درمیان جو بات چیت ہوئی وہ صرف انسداد دہشت گردی اور امن عامہ کے حوالے سے تھی۔
جیو نیوز سے گفتگو کرتے ہوئے عطا تارڑ نے کہا ’یہ تاثر غلط ہے کہ کوئی ڈیل یا ڈھیل یا مذاکرات ہو رہے ہیں۔‘
تاہم تجزیہ کار عامر ضیا کا مؤقف مختلف ہے، ان کے خیال میں ’یہ اس بات کا اشارہ ہے کہ سیاسی تناؤ اور محاذ آرائی میں کمی لانے کی کوششیں ہو رہی ہیں۔‘
بی بی سی اردو سے بات کرتے ہوئے ان کا کہنا تھا کہ حکومت اور اسٹیبلشمنٹ اس نتیجے پر پہنچ چکے ہیں کہ ایک سیاسی قوت کے طور پر تحریکِ انصاف کی مقبولیت میں کمی نہیں آئی جبکہ تحریک انصاف کو بھی اس بات کی سمجھ آ گئی ہے احتجاج سے حکومت گرانا ممکن نہیں ہو گا۔
عامر ضیا کے خیال میں ’ایسی توقع رکھنا درست نہیں کہ ایک روز اچانک ڈرامائی طور پر سب کچھ ٹھیک ہو جائے گا اور تحریک انصاف کو ریلیف مل جائے گا۔‘
انھوں نے کہا کہ اتنے مقدمات ہوتے ہوئے جو بھی ریلیف ملنا ہے وہ عدالت سے ہی ملنا ہے اور ’اگر ریاست مداخلت نہ کرے تو راہیں نکل آئیں گی۔‘
کیا معاملات ’کچھ لو کچھ دو‘ کا فارمولا اپناتے ہوئے کسی سمجھوتے کی طرف بڑھ رہے ہیں؟اس سوال کے جواب میں عامر ضیا کہتے ہیں ’عقل کہتی ہے کہ چونکہ حکومت کے پاس اقتدار ہوتا ہے تو کچھ دینے کی پوزیشن میں بھی وہی ہوتی ہے، کسی سمجھوتے سے پہلے ماحول بنانا پڑتا ہے اور اعتماد سازی کے اقدامات کے طور پر تحریک انصاف بھی اچھا بن رہی ہے۔‘
تجزیہ نگار منیب فاروق نے بی بی سی اردو سے بات کرتے ہوئے کہا کہ یہ تاثر تو ملتا ہے کہ ’سہیل آفریدی کو اس بات کا ادراک ہو گیا ہے کہ وفاق اور فوج سے تعلقات کشیدہ رکھ کر صوبہ نہیں چل سکتا۔ اگر صوبہ چلانا ہے تو تمام فریقوں کے ساتھ مل کر چلنا پڑے گا۔‘
منیب فاروق کا مزید کہنا تھا کہ ’کشیدگی اس حد تک تو کم ہوئی ہے کہ اب سہیل آفریدی کی کرسی کو کوئی خطرہ نہیں لیکن تلوار ان کے سر پر لٹکتی ہی رہے گی۔ جب تک وہ تعاون کرتے رہیں گے معاملات بھی چلتے رہیں گے۔ جہاں کام خراب ہو گا تو وہاں حالات ان کے لیے کشیدہ ہو جائیں گے۔‘
منیب فاروق کا کہنا ہے کہ موجودہ حالات میں یہ قیاس آرائی کرنا بھی درست نہیں کہ بہت بڑی تبدیلی آ چکی ہے اور حالات بالکل ٹھیک ہو چکے ہیں۔ موجودہ ملاقاتیں ایک مثبت قدم ضرور ہیں لیکن ابھی بہت کچھ ہونا باقی ہے۔

### Article 57 ###
پاکستان کے وزیر اعظم شہباز شریف کے مطابق بلوچستان میں دہشت گردوں نے 12 مقامات پر حملے کیے، جن میں کوئٹہ، نوشکی، دالبندین، پسنی اور گوادر شامل ہیں۔
حکومت کا کہنا ہے کہ ان واقعات میں 37 شدت پسند اور 10 سیکیورٹی اہلکار ہلاک ہوئے ہیں۔
مزید جانیے محمد کاظم سے۔
فلمنگ اور ایڈیٹنگ: خیر محمد

### Article 58 ###
کیا آپ کی گاڑی یا موٹرسائیکل کا بھی کبھی چالان ہوا ہے؟ اور اگر ہوا ہے تو کیا وہ لاکھوں میں تھا؟ آپ کا جواب یقیناً نفی میں ہو گا۔
مگر پنجاب کے صوبائی دارالحکومت لاہور میں ایسا ہی ایک واقعہ سامنے آیا ہے جہاں ایک شہری کو حال ہی میں معلوم ہوا کہ اسے متعدد ٹریفک قوانین کی خلاف ورزیوں کی مد میں مجموعی طور پر 23 لاکھ 88 ہزار روپے چالان کی مد میں ادا کرنے ہیں۔
اب پولیس نے اس شخص سے رابطہ کر کے خبردار کیا ہے کہ نادہندہ ہونے کی وجہ سے اب اُن کا شناختی کارڈ بلاک کیا جا رہا ہے۔
مگر یہ کہانی ہے کیا؟
قصہ کچھ یوں ہے کہ صوبائی دارالحکومت لاہور کی ٹریفک پولیس نے گذشتہ دنوں متعدد خلاف ورزیوں پر ایک موٹرسائیکل کو قبضے میں لیا۔
اس موٹرسائیکل کے آٹھ ہزار روپے کے چالان پہلے ہی ہو چکے تھے۔ پولیس جب اُس کے مالک تک پہنچی تو پتا چلا کہ اس موٹرسائیکل کا نمبر ایک ایسے شناختی کارڈ سے جڑا ہے جس پر پہلے ہی مجموعی طور پر 23 لاکھ سے زیادہ کے چالان درج ہیں۔
یہ شناختی کارڈ لاہور کی ایک کاروباری شخصیت صادق خان کا ہے جن کے نام پر لاہور میں چلنے والی سینکڑوں موٹر سائیکلیں رجسٹر ہیں کیونکہ وہ موٹر سائیکل کی فروخت کے کاروبار سے عرصہ دراز سے منسلک ہیں۔
یہ تمام موٹرسائیکلیں لاہور کے علاقے گڑھی شاہو میں ’صادق اینڈ برادرز‘ کے نام سے کاروبار کرنے والے ڈیلر صادق خان کے شناختی کارڈ پر رجسٹر ہیں۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
بی بی سی سے بات کرتے ہوئے صادق خان نے بتایا کہ وہ برسوں سے نقد اور اقساط پر موٹر سائیکل فروخت کرنے کا کام کرتے ہیں۔
اُن کے مطابق جو خریدار موٹر سائیکل کی نقد ادائیگی کرتا ہے، موٹر سائیکل فوراً اُس کے نام پر منتقل کر دیا جاتا ہے۔ لیکن جو صارفین اُن سے موٹر سائیکل قسطوں پر خریدتے ہیں، اس کی آخری قسط یعنی مکمل ادائیگی تک موٹر سائیکل صادق خان کے نام پر ہی رہتا ہے۔
ان کے بقول یہ طریقہ کار وہ اپنے سرمائے کے تحفظ کے لیے کرتے ہیں۔
پنجاب ایکسائز ڈیپارٹمنٹ کے مطابق صادق خان کے نام پر فی الحال 620 موٹر سائیکل رجسٹر ہیں۔ صادق خان کا کہنا ہے کہ اُن میں سے پانچ سو سے زائد موٹر سائیکلیں اس وقت لاہور کی سڑکوں پر مختلف افراد چلا رہے ہیں۔
صادق خان کا دعویٰ ہے کہ اِن تمام موٹر سائیکلوں کے چالان اُن کے نام پر آتے ہیں اور جو چالان اُن تک پہنچتے ہیں، وہ قسط پر موٹر سائیکل لینے والے کو دے دیتے ہیں تاکہ وہ جرمانہ ادا کرے۔ لیکن اکثر چالان ڈاک یا دیگر ذرائع سے واپس چلے جاتے ہیں اور ان تک پہنچتے ہی نہیں۔
ان کا کہنا ہے کہ ’اگر تمام چالان مجھے ملیں تو میں ضرور قسط والوں تک پہنچا کر جمع کرواتا، لیکن جو چالان مجھے ملے ہی نہیں، ان کا میں کیا کر سکتا ہوں؟‘
لاہور ٹریفک پولیس کے مطابق اب شہر میں زیادہ تر چالان سیف سٹی کے کیمروں کی مدد سے جاری ہوتے ہیں۔
کیمرے خلاف ورزی ریکارڈ کرتے ہیں اور ایکسائز ڈیپارٹمنٹ سے ڈیٹا لے کر مالک کے شناختی کارڈ پر درج پتے یا موبائل نمبر پر چالان کی تفصیلات بھیج دی جاتی ہیں۔
سیف سٹی لاہور کے آپریشنل کمانڈر شفیق احمد کے مطابق روزانہ لاکھوں خلاف ورزیاں ریکارڈ ہوتی ہیں۔ انھوں نے کہا کہ بعض اوقات خریدار گاڑی یا موٹر سائیکل اپنے نام پر منتقل نہیں کرواتا، جس سے اصل مالک مشکلات میں پھنس سکتا ہے۔
ان کے مطابق فروخت کنندہ کو چاہیے کہ فوری طور پر پولیس سٹیشن میں رپورٹ درج کروا کر ایکسائز کو اطلاع دے تاکہ اُس کی ذمہ داری ختم ہو جائے۔
لاہور ایکسائز کے ڈائریکٹر شاہد علی گیلانی کے مطابق موجودہ قانون کسی شخص کو ایک سے زیادہ گاڑیاں یا موٹر سائیکل اپنے نام پر رجسٹر کروانے سے نہیں روکتا، لیکن بینک اور لیز کمپنیاں اس معاملے میں درست ریکارڈ مرتب کرتی ہیں، جس کی وجہ سے چالان اُن (بینکوں یا لیز کمپنیوں) کے نام پر نہیں آتے بلکہ خریدار کے پتے پر جاتے ہیں۔
ان کے مطابق خرید و فروخت کا معاہدہ محکمہ ایکسائز میں جمع کروانا ضروری ہے، جس کی معمولی فیس ہے۔ اس کے بعد گاڑی یا موٹر سائیکل قسطوں پر دینے والے کے نام پر نہیں رہتی، لیکن اس کے مالی حقوق محفوظ رہتے ہیں۔
شاہد علی گیلانی نے خبردار کیا کہ یہ معاملہ صرف چالان تک محدود نہیں ہے۔ اگر کوئی گاڑی یا موٹر سائیکل کسی جرم میں استعمال ہو تو سب سے پہلے سوال جواب اس شخص سے ہو گا جس کے نام پر وہ رجسٹر ہے۔ اس لیے شہریوں کو خرید و فروخت کے وقت درست دستاویزات تیار کروانی چاہییں۔
پولیس کے رابطہ کرنے پر صادق خان نے اپنی وضاحت تو کر دی ہے مگر ابھی بھی یہ معاملہ حل طلب ہے۔
صادق خان کا کہنا ہے کہ وہ حکومت اور پولیس کے ساتھ تعاون کے لیے تیار ہیں۔
ان کے مطابق ’میرا شناختی کارڈ بلاک کرنے یا کاروبار پر پابندی لگانے سے مسئلہ حل نہیں ہو گا۔ بہتر یہ ہے کہ ٹریفک پولیس ان موٹر سائیکلوں کو سڑکوں پر پکڑے اور اصل صارفین سے چالان وصول کرے تاکہ رقم قومی خزانے میں جمع ہو۔‘

### Article 59 ###
داعش خراسان ( آئی ایس کے پی) کے میڈیا کے سربراہ سلطان عزیز عزام کی پاکستان میں گرفتاری کی خبر جمعرات کی شب سامنے آئی۔
اس شدت پسند تنظیم کے میڈیا انچارج کے طور پر سلطان عزیز عزام کی شناخت سے تو بہت سے لوگ واقف ہیں لیکن یہ بات کم لوگ ہی جانتے ہوں گے کہ وہ ایک زمانے میں افغانستان کے مقبول ریڈیو براڈکاسٹر بھی رہ چکے ہیں۔
پاکستان کے سرکاری میڈیا کا کہنا ہے کہ ملک کی سکیورٹی فورسز نے داعش خراسان ( آئی ایس کے پی) کے میڈیا کے سربراہ سلطان عزیز عزام کو مئی 2025 میں اُس وقت گرفتار کیا تھا جب وہ پاکستان میں داخل ہونے کی کوشش کر رہے تھے۔
اقوام متحدہ کی سکیورٹی کونسل کے مطابق سلطان عزیز عزام سنہ 2015 میں افغانستان میں داعش خراسان کے قیام کے وقت سے اِس کالعدم جماعت کے ترجمان کے طور پر کام کر رہے تھے۔
افغانستان کی ننگرہار یونیورسٹی سے تعلیم حاصل کرنے والے سلطان عزیز عزام داعش خراسان کے ’العزائم‘ میڈیا چینل کے سربراہ رہے ہیں اور امریکہ نے انھیں نومبر 2021 میں ’عالمی دہشت گرد‘ قرار دیا تھا۔
اقوام متحدہ کی سکیورٹی کونسل کے مطابق ’داعش خراسان کے ترجمان کی حیثیت سے سلطان عزیز عزام نے داعش کی پرتشدد جہادی سوچ کو پھیلانے، دہشت گردانہ کارروائیوں کو جواز فراہم کرنے اور اُن کی تشہیر میں اہم کردار ادا کیا۔‘
سکیورٹی کونسل کے مطابق ’افغان صحافی کے طور پر اپنے سابقہ تجربے کی بنیاد پر سلطان عزام کی سرگرمیوں نے داعش خراسان کی مرئیّت اور اثر و رسوخ کو بڑھایا۔ ان کے متعدد بیانات اور پروپیگنڈا سرگرمیوں نے نئے افراد کی بھرتی اور تنظیم کی جانب سے حملوں میں اضافے کا باعث بنی۔‘
بی بی سی اُردو نے چند ایسے افراد سے بات کی ہے جو ماضی میں عزام کے ساتھ کام کر چکے ہیں یا ان سے ملاقات کر چکے ہیں۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
سنہ 1978 میں صوبہ ننگرہار میں پیدا ہونے والے عزام کا تعلق جلال آباد کے چھوٹے سے علاقے بٹی کوٹ سے ہے۔
ننگرہار کی یونیورسٹی سے گریجوئیشن کے بعد سلطان عزام نے افغانستان میں موجود امریکہ اور اتحادی افواج کی فنڈنگ پر چلنے والے پراجیکٹ ’بیس ریڈیو سٹیشنز‘ میں کام کیا۔
جلال آباد سے تعلق رکھنے والے صحافیوں کا کہنا ہے کہ سلطان عزیز عزام کو پشتو اور دری زبانوں پر عبور حاصل تھا اور وہ اپنے دور کے مقبول براڈ کاسٹرز میں شامل تھے۔ صحافیوں کے مطابق ان کے ریڈیو پروگرامز کو نہ صرف ملک کے جنوبی اضلاع اور کابل میں پسند کیا جاتا بلکہ افغانستان کے شمالی علاقوں میں بھی اُن کے مداح موجود تھے۔
افغان صحافی انیس الرحمان نے سلطان عزیز عزام کے ساتھ اُس زمانے میں ایک ریڈیو سٹیشن پر کام کیا تھا۔
بی بی سی اُردو سے بات کرتے ہوئے انھوں نے بتایا کہ یہ اُن دنوں کی بات ہے جب افغانستان میں ریڈیو سٹیشنز پر رات کے اوقات میں خوابیدہ آواز میں ناول پڑھ کر سنائے جاتے تھے اور سلطان عزیز عزام کی آواز اس کام کے لیے پسند کی جاتی تھی۔
انیس الرحمان کے مطابق وہ اُس دور میں کئی ریڈیو سٹیشنز پر کام کرتے رہے۔ اُن کا کہنا ہے کہ ’سلطان بنیادی طور پر جہادی یا سیاسی نظریہ نہیں رکھتے تھے بلکہ بطورِ صحافی اُن کی دلچسپی سماجی و ثقافتی اُمور پر ہوتی تھی۔'
اُن کا کہنا تھا کہ’پیار و محبت کی بات کرنے والے شخص کی داعش میں شمولیت جلال آباد کے صحافیوں کے لیے حیرت انگیز تھی۔‘
افغانستان میں جلال آباد کے قریب اچن کے علاقے داعش الخراسان کی سرگرمیوں کا آغاز سنہ 15-2104 میں ہوا تھا۔
داعش الخراسان کی سرگرمیوں پر نظر رکھنے والے صحافی اور محقق فخر کاکا خیل کا کہنا ہے کہ بظاہر افغان طالبان کا سلطان عزیز عزام کے خاندان سے جھگڑا، اُن کے داعش کی جانب جھکاؤ کی وجہ بنا۔
بی بی سی اُردو سے بات کرتے ہوئے فخر کاکا خیل کا کہنا تھا کہ طالبان کی جانب سے سلطان عزیز عزام کو دھمکیاں بھی دی گئی تھیں اور انھوں نے اُس وقت سابق صدر حامد کرزئی اور افغان حکومت سے حفاظت کے لیے مدد بھی طلب کی تھی۔
انیس الرحمان نے بھی بی بی سی سے بات کرتے ہوئے تصدیق کی کہ سلطان عزیز عزام کے دو بڑے بھائیوں کے طالبان کے ساتھ اختلافات اور لڑائیاں، اُن کی داعش میں شمولیت کی وجہ بنے۔
فخر کاکاخیل کا کہنا ہے کہ سلطان عزیز عزام کی ’داعش میں شمولیت کی بظاہر وجہ یہ تھی کہ وہ ذاتی تحفظ حاصل کرنا چاہتے تھے اور الخراسان نامی نئے پراجیکٹ میں شامل ہو کر انھیں نہ صرف حفاظت ملی بلکہ اختیار بھی ملا۔‘
افغانستان کے صحافی، افغان اُمور اور داعش پر تحقیق کرنے والے مصنفین کا کہنا ہے کہ سلطان عزیز عزام کی میڈیا میں مہارت نے انھیں داعش میں نمایاں حیثیت دی۔
فخر کاکاخیل کہتے ہیں کہ ریڈیو کی تربیت اور کہانی کی ادائیگی میں مہارت نے سلطان عزیز عزم کی داعش میں جگہ مضبوط کرنے میں بھی اہم کردار ادا کیا۔
اُن کے مطابق داعش میں شمولیت کے بعد سلطان عزیز عزام نے دو، تین زبانوں میں صدائے خراسان کے نام سے ٹرانسمیشن کا آغاز کیا جو سرحد پار پاکستان کے ضلع خیبر تک سنائی دیتی تھی۔
اُن کے مطابق کہانی کی ادائیگی اور بیان کے طریقے سے داعش کا ریڈیو ایف ایم بہت مقبول ہونے لگا اور داعش اُسے اپنے نظریات اور پروپیگنڈے کی تشہیر کے لیے بھرپور طریقے سے استعمال کرتی تھی۔
انیس الرحمان کا کہنا ہے کہ داعش میں شمولیت کے بعد عزام نے جلال آباد کے دیگر صحافیوں کو بھی اپنے ساتھ شامل ہونے کی دعوت دی اور اُن کی کالعدم تنظیم نے صحافیوں کو اس کے لیے ہراساں بھی کیا۔
انیس الرحمان کے بقول داعش خراسان کی جانب سے افغان صحافیوں کو ڈرانے دھمکانے کا سلسلہ ریڈیو سٹیشنز پر بم حملوں تک بھی جا پہنچا اور مارچ 2021 میں داعش خراسان نے ایک ریڈیو سٹیشن پر کام کرنے والی تین خواتین صحافیوں کے قتل کی ذمہ داری بھی قبول کی تھی۔
اقوام متحدہ کی سکیورٹی کونسل کے مطابق صحافیوں کے قتل کے اگلے روز داعش خراسان کے نیوز چینل ’اخبار ولایت خراسان‘ نے سلطان عزیز عزام کا پیغام بھی نشر کیا جس کا عنوان تھا: ’ہم عمل پر یقین رکھنے والے لوگ ہیں۔‘
سکیورٹی کونسل کے مطابق ’اس پیغام میں انھوں (عزام) نے کہا کہ یہ قتل افغان حکومت کی جانب سے داعش خراسان کے زیرِ اثر دیہات کی تباہی کے جواب میں کیا گیا، جس میں خواتین اور بچے مارے گئے تھے۔ انھوں نے مزید کہا کہ ان خواتین کو اس لیے نشانہ بنایا گیا کیونکہ افغان حکومت گرفتار غیر ملکی داعش خراسان کے ارکان کو ان کے ممالک واپس بھیجنے کا ارادہ رکھتی تھی۔‘
سکیورٹی کونسل کے مطابق 26 اگست 2021 کو سلطان عزیز عزام نے کابل کے حامد کرزئی انٹرنیشنل ایئرپورٹ کے قریب خودکش حملے کی ذمہ داری بھی داعش خراسان کی جانب سے قبول کی تھی۔ اس خودکش حملے میں کم از کم 170 افغان شہری اور 13 امریکی فوجی ہلاک ہوئے تھے۔
سکیورٹی کونسل کے مطابق ’اپنے بیان میں انھوں نے بتایا کہ اس حملے کی نگرانی داعش خراسان کے سربراہ ثنا اللہ غفاری نے کی تھی۔‘
اقوام متحدہ کے مطابق ’سلطان عزیز عزام کی پروپیگنڈا سرگرمیوں نے داعش خراسان کو افغانستان میں بڑے حملے کرنے کے لیے اپنے ارکان کو بھرتی اور متاثر کرنے میں مدد دی۔ انھوں نے کئی کتابیں اور مضامین لکھے جن میں جہادیوں کے قصے بیان کیے گئے تاکہ لوگوں کو تنظیم میں شامل ہونے کی ترغیب دی جا سکے۔ ان کتابوں کے اقتباسات اور واقعات اکثر حامیوں کی جانب سے ٹیلی گرام پر شیئر کیے جاتے ہیں۔‘
سنہ 2017 کے بعد افغان طالبان کے بدری بریگیڈ نے داعش الخراسان کے خلاف لڑائی کا آغاز کیا اور طالبان نے ننگرہار میں داعش خراسان کا زور توڑنے کے لیے کارروائیاں شروع کیں۔  فخر کاکا خیل کے مطابق اُس وقت سلطان عزیز عزام نے اپنا آبائی علاقہ چھوڑ دیا تھا۔
انیس الرحمان کے مطابق سلطان عزام سے اُن کا آخری رابطہ سنہ 2018 میں ہوا تھا اور اُس کے بعد وہ اُن سے رابطے میں نہیں رہے۔
مبصرین کا کہنا ہے کہ سنہ 2019 کے بعد سے داعش میں سلطان عزیز عزام کا کردار محدود ہو گیا تھا اور یہ وہ وقت تھا جب شام سے داعش کے اہم جنگجوؤں نے افغانستان کا رُخ کیا۔
فخر کاکا خیل کا کہنا ہے کہ سنہ 2019 کے بعد داعش نے ایف ایم کے بجائے ڈیجیٹل پلیٹ فارمز پر اپنی موجودگی بڑھائی تو اُس کا اثر بھی سلطان عزیز عزام کے کردار پر پڑا۔
اُن کا کہنا ہے کہ داعش خراسان کے پرانے کمانڈر ہونے کی وجہ سے کابل پر افغان طالبان کے قبضے تک اُن کی نیٹ ورکنگ اچھی تھی، لیکن اس کے بعد سے وہ بہت فعال کردار ادا نہیں کر رہے تھے۔
فخر کاکاخیل کے مطابق سنہ 2019 کے بعد داعش خراسان کی قیادت پشتونوں کے بجائے شمالی افغانستان کے افراد کے ہاتھ میں رہی ہے۔
کابل میں افغان طالبان کی حکومت آنے کے بعد داعش نے کابل ایئر پورٹ پر حملے جیسی بڑی کارروائیاں ضرور کیں لیکن تجزیہ کاروں کا کہنا ہے کہ ان حملوں کی منصوبہ بندی افغانستان میں داعش کی مقامی قیادت کے بجائے علاقائی سطح پر ہوئی تھی۔
فخر کاکا خیل کے بقول سنہ 2021 کے بعد سے سلطان عزیز عزام حالتِ سفر میں رہے۔
خیال رہے کہ سلطان عزیز عزام پاکستان سے رواں برس گرفتار کیے جانے والے داعش کے پہلے رہنما نہیں ہیں۔ ترکی کے سرکاری خبر رساں ادارے ’اناطولو‘ کے مطابق رواں سال جون میں ترکی کے ساتھ مشترکہ آپریشن میں داعش کے سینیئر کمانڈر ابو یاسر الترکی کو بھی پاکستان افغان سرحد سے گرفتار کیا گیا تھا۔
ترکی سے تعلق رکھنے والے ابو یاسر داعش کے انتہائی مطلوب دہشت گرد تھے۔ اُن پر الزام تھا کہ وہ روس میں کنسرٹ میں حملے اور یورپ میں شہریوں کو نشانہ بنانے میں ملوث تھے۔

### Article 60 ###
اڈیالہ جیل میں دو برس سے قید سابق وزیرِ اعظم عمران خان کی کوئی ویڈیو یا تصویر سامنے نہ آنے پر اُن کی صحت اور جیل میں حالات کے بارے میں قیاس آرائیوں کا سلسلہ جاری رہتا ہے۔ لیکن چند روز سے سابق وزیرِ اعظم سے منسوب ایک وائرل تصویر کا چرچا ہے، جس میں وہ جیل میں ورزش کرتے دکھائے گئے ہیں۔
عمران خان کی جیل میں موجودگی سے منسوب کئی تصاویر اور ویڈیوز سامنے آتی رہتی ہیں، جنھیں دیکھ کر آسانی سے اندازہ لگایا جا سکتا ہے کہ یہ اصلی ہیں یا جعلی۔ لیکن عمران خان کو ورزش کرنے کی اس مبینہ تصویر سے متعلق اُن کی بہن علیمہ خان نے کہا کہ ’یہ اصلی لگتی ہے۔‘
جو تصویر وائرل ہے، اس میں ایک جنگلے کے پیچھے دوپہر کے وقت ٹی شرٹ اور ٹراؤزر پہنے عمران خان کو پُش اپس لگاتے دکھایا گیا ہے۔ اس دوران وہ پسینے میں شرابور ہیں اور اُن سے کچھ فاصلے پر کچھ پولیس اہلکار کھڑے اُنھیں دیکھ رہے ہیں۔
انسدادِ دہشتِ گردی عدالت راولپنڈی کے باہر میڈیا سے گفتگو کرتے ہوئے علیمہ خان کا کہنا تھا کہ اُنھوں نے یہ تصویر کسی اور کو بھیجی اور چیک کرایا کہ یہ اے آئی سے بنی ہے یا حقیقی ہے، جس کے بعد اُنھیں بتایا گیا کہ یہ ’کچھ ماہ پرانی‘ اور ’گرمیوں کی‘ لگ رہی ہے۔
علیمہ خان نے یہ بھی دعویٰ کیا کہ یہ تصویر ’عمران خان کی قیدِ تنہائی سے پہلے کی ہے‘ اور عمران خان نے ’وہی جوتے پہن رکھے تھے، جو اُنھوں نے ملاقات کے دوران پہنے ہوتے ہیں۔‘
تاہم بی بی سی کو مختلف ٹولز استعمال کر کے یہ معلوم ہوا ہے کہ عمران خان کی وائرل تصویر آرٹیفیشل انٹیلی جنس کی مدد سے بنائی گئی تھی۔
بی بی سی کو معلوم ہوا کہ یہ تصویر سب سے پہلے آٹھ دسمبرکو پاکستان تحریک انصاف کے انصاف لائرز فورم کے سوشل میڈیا اکاؤنٹ سے شیئر کی گئی اور پھر یہ تیزی سے وائرل ہو گئی۔
پاکستان تحریک انصاف کے متعدد رہنماؤں کی جانب سے اسے سوشل میڈیا پر شیئر کیا گیا، لیکن ساتھ یہ بحث بھی شروع ہو گئی کہ یہ تصویر اصلی ہے یا جعلی۔
کراچی کے انسٹی ٹیوٹ آف بزنس ایڈمنسٹریشن (آئی بی اے) کےسینٹر فار ایکسیلینس ان جرنلزم کے پروگرام آئی ویریفائی نے بھی اپنی تحقیقات کے ذریعے ثابت کیا ہے کہ یہ تصویر جعلی ہے۔
بی بی سی نے عمران خان کی اس وائرل تصویر کی حقیقت جاننے کے لیے گوگل کے ڈیپ مائنڈ کی ٹول ’سنتھ آئی ڈی‘ کی مدد حاصل کی۔
ٹیکنالوجی کمپنی ’گوگل‘ نے اگست 2023 میں گوگل مصنوعی ذہانت (اے آئی) کے ذریعے بنائی گئی تصاویر کا تعین کرنے کے لیے ڈیجیٹل واٹر مارک کا تجربہ کیا۔
گوگل کے مصنوعی ذہانت کے فیچر ’ڈیپ مائنڈ‘ کے تیار کردہ ’سنتھ آئی ڈی‘ کے ذریعے گوگل اے آئی سے بنی تصاویر کا پتہ چلایا جا سکتا ہے کہ یہ اصلی ہیں یا جعلی۔
بی بی سی نے بھی عمران خان کی اس تصویر سے متعلق ’سنتھ آئی ڈی‘ پر ڈالی اور پوچھا کہ یہ تصویر اصلی ہے یا جعلی۔ اس پر ’سنتھ آئی ڈی‘ نے بتایا کہ یہ تصویر گوگل اے آئی کے ذریعے بنائی گئی ہے۔
گوگل کا یہ فیچر تصاویر کے پکسلز کا انتہائی باریکی سے جائزہ لے کر انسانی آنکھ سے پوشیدہ واٹر مارک کو ڈھونڈ لاتا ہے۔
واٹر مارکس عام طور پر ایک لوگو یا ٹیکسٹ ہوتے ہیں جو کسی تصویر میں ملکیت ظاہر کرنے کے لیے شامل کیے جاتے ہیں اور ساتھ ہی جزوی طور پر تصویر کو کاپی کرنے اور بغیر اجازت کے استعمال کرنے کے لیے اسے مشکل بنا دیتے ہیں۔
یہ بی بی سی اُردو کی ویب سائٹ پر استعمال ہونے والی تصاویر میں بھی ہے، جس میں عام طور پر نیچے، دائیں کونے میں کاپی رائٹ واٹر مارک شامل ہوتا ہے۔
لیکن مسئلہ یہ ہے کہ اس طرح کے واٹر مارکس تصاویر کی شناخت کے لیے موزوں نہیں ہیں، کیونکہ ان میں آسانی سے ترمیم کی جا سکتی ہے۔
گوگل کا سسٹم ایک مؤثر طریقے سے ایک نہ نظر آنے والا واٹر مارک بناتا ہے، جس سے لوگ اس کے سافٹ ویئر کو استعمال کرتے ہوئے فوری طور پر یہ معلوم کر سکتے ہیں کہ تصویر اصلی ہے یا اے آئی کے ذریعے بنائی گئی ہے۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
بی بی سی نے تو آرٹیفیشل انٹیلی جنس کے ایک جدید ٹول کا استعمال کر کے یہ تصدیق کی کہ عمران خان کی یہ تصویر جعلی ہے۔ لیکن اس کے علاوہ بھی بہت سے طریقوں سے یہ پتا چلایا جا سکتا ہے کہ تصویر اصلی ہے یا جعلی۔
ایسی ہی تحقیق آئی بی اے کے آئی ویریفائی نے بھی کی ہے، جس میں عمران خان کے قریب کھڑے پولیس اہلکاروں، اڈیالہ جیل کے بلڈنگ ڈیزائن اور دیگر عوامل کا جائزہ لے کر بتایا ہے کہ یہ تصویر جعلی ہے۔
آئی ویریفائی نے ’فیکٹ چیک‘ اور اس تصویر کا بغور جائزہ لیا، جس میں مختلف تضادات سامنے آئے۔ جو پولیس اہلکار قریب کھڑے تھے، اُن کی وردی پر اُن کے نام کا ٹیگ دکھائی نہیں دے رہا تھا، جو اس تصویر کے اے آئی ہونے کا اشارہ ہے۔
اس کے علاوہ ایک تصویر میں ایک پولیس اہلکار جو وردی پہنے ہوئے ہے، اس پر روایتی پولیس وردیوں کی طرح کوئی جیب نہیں ہے۔ جبکہ عمران خان نے جو ٹراؤزر پہن رکھا ہے، اس کے برانڈ کا نام بھی دُھندلا ہے۔
جب اس تصویر کی ’کی ورڈز‘ کے ذریعے سرچ کی گئی تو پاکستان کے کسی مستند نیوز چینل نے اس تصویر سے متعلق کوئی خبر نہیں چلائی اور نہ ہی پاکستان تحریکِ انصاف کے رہنماؤں نے باضابطہ طور پر اس کے درست ہونے کی تصدیق کی۔
خیال رہے کہ وفاقی حکومت نے گذشتہ برس جون میں سپریم کورٹ میں عمران خان کو جیل میں فراہم کی جانے والی سہولیات سے متعلق رپورٹ پیش کی تھی، جس میں کچھ تصاویر بھی تھیں۔
بی بی سی کو آزادانہ ذرائع سے ان تصاویر کی تصدیق نہیں ہوئی تھی، تاہم پاکستان تحریک انصاف نے ان تصاویر کو اصل قرار دیا تھا۔
ایکس سوشل میڈیا پلیٹ فارم پر پی ٹی آئی کے آفیشل پیج پر جاری ہونے والے ایک پیغام میں حکومتی دستاویزات میں موجود ایک کمرے کی تصویر شیئر کرتے ہوئے لکھا گیا تھا کہ 'پاکستان کے سابق وزیراعظم کو جیل کے ایک چھوٹے سے کمرے میں رکھا گیا ہے، جہاں انھیں کوئی سہولت میسر نہیں۔'
اگر اس تصویر کا جائزہ لیں تو یہ ایک چھوٹا سا کمرہ ہے جس میں ایک جانب بستر موجود ہے جبکہ دوسری جانب ایک میز اور کرسی موجود ہیں۔
تصویر میں دکھائی دینے والے کمرے کے آخر میں دیوار پر ایک ٹی وی سکرین نصب ہے جبکہ ساتھ ہی ایک کولر بھی موجود ہے۔
تاہم اسی کمرے میں بستر کے عقب میں موجود چھوٹی دیواروں والا ایک چھوٹا سا کمرہ ہے جس کے ساتھ نصب واش بیسن کو دیکھ کر اندازہ ہوتا ہے کہ یہ بیت الخلا ہے۔
حکومت کی جانب سے عدالت میں پیش کی گئی دستاویزات میں یہ دعویٰ بھی کیا گیا ہے کہ عمران خان کے لیے جیل میں الگ کچن موجود ہے۔
تاہم دستاویز میں موجود ایک تصویر جس کے نیچے یہ عبارت درج ہے، اس میں ایک الماری کو دیکھا جا سکتا ہے اور دستاویز میں دعوی کیا گیا ہے کہ اس میں عمران خان کے لیے مختص کھانے پینے کی اشیا رکھی گئی ہیں۔
دستاویزات میں موجود ایک تصویر میں دیکھا جا سکتا ہے کہ اس الماری میں کولڈ ڈرنکس، دلیہ اور اسپغول سمیت کھانے پینے کی دیگر چیزیں موجود ہیں۔
دستاویز میں دعویٰ کیا گیا تھا کہ کھانے کے مینیو کا فیصلہ خود عمران خان ہی کرتے ہیں۔

### Article 61 ###
پاکستان کا کہنا ہے کہ امریکی ریاست ڈیلاویئر میں گذشتہ ہفتے اسلحے اور ایک حملے کے تحریری منصوبے کے ساتھ گرفتار ہونے والا شخص پاکستانی شہری نہیں۔
جمعرات کو پاکستانی دفترِ خارجہ کا بیان ایک ایسے وقت میں سامنے آیا جب دو دن قبل امریکی محکمہ انصاف نے کہا تھا کہ ولمنگٹن میں ایک 25 سالہ لقمان خان نامی شخص کو گرفتار کیا گیا ہے، جس کے قبضے سے ایک غیرقانونی مشین گن، دیگر اسلحہ اور کسی مبینہ حملے کی صورت میں قانون نافذ کرنے والے اداروں سے بچنے کا تحریری منصوبہ برآمد ہوا تھا۔
امریکی محکمہ انصاف کے اعلامیے میں گرفتار ہونے والے شخص کی شہریت نہیں بتائی گئی تھی تاہم متعدد انڈین اور امریکی میڈیا آؤٹ لیٹس نے لقمان خان کو پاکستانی نژاد امریکی شہری قرار دیا تھا۔
تاہم پاکستان کے دفترِ خارجہ نے غیر ملکی میڈیا پر نشر ہونے والی ان اطلاعات کی تردید کرتے ہوئے دعویٰ کیا کہ امریکہ میں گرفتار ہونے والا شخص افغان شہری ہے۔
دفترِ خارجہ کے ترجمان طاہر اندرابی نے بی بی سی اردو کو بتایا کہ ’وہ (لقمان خان) پاکستانی شہری نہیں۔‘
’لقمان خان کسی وقت پر اپنے خاندان کے ساتھ پاکستان میں پناہ گزین تھے اور چند سال بعد ہی وہ امریکہ چلے گئے تھے اور وہیں پلے بڑھے ہیں۔‘
عدالتی دستاویزات کے مطابق 24 نومبر کو تقریباً رات کو 11 بج کر 47 منٹ پر نیو کیسل کاؤنٹی پولیس ڈیپارٹمنٹ (این سی سی پی ڈی) کے پٹرول آفیسرز کینبی پارک ویسٹ میں ایک پراپرٹی کو چیک کرنے گئے تھے جہاں انھیں ایک سفید ٹویوٹا ٹکوما گاڑی نظر آئی۔
عدالتی دستاویزات میں مزید کہا گیا ہے کہ ٹریفک سٹاپ کے دوران پولیس افسران نے 25 سالہ ڈرائیور لقمان خان کو روکا اور جب انھیں گاڑی سے اترنے کا کہا گیا تو انھوں نے مزاحمت کی جس پر انھیں حراست میں لے لیا گیا۔
امریکی محکمہ انصاف کے مطابق تحقیقات کے دوران پولیس اہلکاروں کو لقمان خان کی گاڑی سے پوائنٹ 357 کیلیبر کی گلوک پستول ملی جس کے ساتھ 27 راؤنڈز بھی تھے۔ اس کے علاوہ ان کی گاڑی سے تین مزید 27 راؤنڈ میگزین، ایک گلوگ نائن ایم ایم میگزین، ایک آرمرڈ بیلسٹک پلیٹ اور ایک نوٹ بُک ملی۔
دستاویزات کے مطابق نوٹ بُک میں تحریری طور پر لقمان خان نے مزید اسلحے، ان کا کسی حملے میں استعمال اور حملے کے بعد قانون نافذ کرنے والے اداروں سے بچنے کے طریقوں کی تفصیلات درج تھیں۔
’نوٹ بُک میں یونیورسٹی آف ڈیلاویئر پولیس ڈیپارٹمنٹ کے ایک رکن، بلڈنگ کا لے آؤٹ داخلی اور خارجی راستے کا ذکر تھا اور جس پر ’یو ڈی پولیس ڈپارٹمنٹ‘ کے حروف بھی درج تھے۔‘
امریکی محکمہ انصاف کے مطابق 25 نومبر کو فیڈرل بیورو آف انویسٹیگیشن اور این سی سی پی ڈی نے لقمان خان کے ولمنگٹن میں واقع گھر کی تلاشہ لی، جہاں سے ایک گلوک 19 نائن ایم ایم پستول برآمد ہوئی جس میں ایک غیر قانونی مشین گن کنورژن ڈیوائس بھی نصب تھی، جسے حرفِ عام میں ’سوئچ‘ جاتا ہے۔
یہی نہیں لقمان خان کے قبضے سے سکوپ کے ہمراہ ایک پوائنٹ 556 رائفل اور 11 میگزین بھی برآمد ہوئے۔
لقمان خان کے خلاف داخل کی گئی چارج شیٹ پر ان پر غیرقانونی مشین گن رکھنے کا الزام عائد کیا گیا اور مجرم ثابت ہونے کی صورت میں انھیں 10 سال قید کی سزا کا سامنا کرنا پڑ سکتا ہے۔
امریکہ میں گزشتہ تقریباً ایک ہفتے کے دوران اب تک تین افغان شہریوں کو پُرتشدد کارروائیوں میں ملوث ہونے کے الزام میں گرفتار کیا جا چُکا ہے۔
امریکہ میں ان گرفتار ہونے والے تین افغان شہریوں میں رحمان اللہ، جان شاہ صافی اور محمد داؤد الوکزئی شامل ہیں۔
منگل کو امریکی محکمہ ہوم لینڈ سکیورٹی نے ورجینیا سے شاہ صافی نامی أفغان شخص کی گرفتاری کی تصدیق کی تھی جن کے بارے میں دعویٰ کیا گیا کہ انھوں نے دولتِ اسلامیہ کی خرسان شاخ کی مدد کی اور أفغانستان میں ایک مسلح گروہ کے کمانڈر اپنے والد کو ہتھیار فراہم کیے۔
دوسری جانب امریکی حکام نے ٹیکساس میں محمد داؤد نامی ایک اور افغان شہری کو گرفتار کیا، جن پر ’بم بنانے اور خودکشی حملوں کی دھمکیوں‘ کے الزامات لگائے گئے ہیں اور ان پر فردِ جرم عائد کی گئی ہے۔
امریکی محکمہ انصاف کے مطابق ٹیکساس کے فورٹ ورتھ علاقے کے 30 سالہ افغان شہری محمد داؤد الوکزئی نے 23 نومبر کو ٹک ٹاک، ایکس، اور فیس بک پر پوسٹ دھمکی آمیز پیغامات ویڈیوز کی صورت میں شئیر کیے۔
گذشتہ ہفتے بدھ کو امریکہ میں گرفتار ہونے والے تیسرے أفغان شہری رحمان اللہ لکنوال ہیں، جنھوں نے واشنٹگٹن ڈی سی میں فائرنگ کر کے ایک نیشنل گارڈ کو ہلاک اور دوسرے کو زخمی کیا تھا۔
ان کے خلاف دائر کی گئی چارج شیٹ کے مطابق رحمان اللہ نے فائرنگ کرتے ہوئے ’اللہُ اکبر‘ کا نعرہ لگایا اور گارڈ کی فائرنگ سے زخمی ہونے کے باوجود بھی اپنی گن دوبارہ لوڈ کی۔
رحمان اللہ کے خلاف چارج شیٹ میں فرسٹ ڈگری قتل اور قتل کرنے کی نیت سے حملہ کرنے کے الزامات شامل ہیں۔

### Article 62 ###
ایران میں گذشتہ دو ہفتوں سے جاری احتجاجی مظاہروں کے سبب حالات تاحال کشیدہ ہیں۔ گزشتہ چند دنوں میں ایران سے پاکستان آنے والے افراد کا کہنا ہے کہ انھوں نے ’انتشار‘ کی صورتحال دیکھی ہے۔
ایران میں حکومت مخالف احتجاج دو ہفتے قبل 28 دسمبر کو شروع ہوا تھا جب تہران میں مقامی تاجر امریکی ڈالر کے مقابلے میں ایرانی کرنسی ریال کی قدر میں ایک اور بڑی کمی کے خلاف سڑکوں پر نکل آئے۔
ان احتجاجی مظاہروں کے دوران ہونے والی ہلاکتوں کی درست تعداد جاننا مشکل ہے کیونکہ ملک میں بین الاقوامی خبر رساں اداروں پر پابندیاں ہیں اور گزشتہ پانچ دنوں سے انٹرنیٹ بھی بند ہے۔ ایران کی تسنیم نیوز ایجنسی کے مطابق ان احتجاجی مظاہروں میں 114 سرکاری اہلکار بھی ہلاک ہوئے ہیں۔
ایسے میں ایران سے متضاد اطلاعات سامنے آ رہی ہیں۔ اس دوران ایران میں حکومت کی حمایت میں بھی ریلیاں دیکھنے میں آئی ہیں اور ایرانی حکومت کا الزام ہے کہ ملک جاری احتجاجی مظاہروں کے پیچھے امریکہ اور اسرائیل کا کردار ہے۔
بی بی سی نے ایران سے پاکستان آنے والے افراد سے بات کر کے وہاں کی موجودہ صورتحال کے بارے میں جاننے کی کوشش کی ہے۔
ایران میں زیرِ تعلیم 51 پاکستانی طلبہ منگل کو گبد کراسنگ پوائنٹ کے ذریعے بلوچستان کے شہر گوادر پہنچے تھے۔
ایران  میں ایک میڈیکل یونیورسٹی میں زیرِ تعلیم اور پاکستان لوٹنے والے ایک طالب علم نے صحافی محمد زبیر کوبتایا کہ ’ہم 66 طالب علم تھے اور باہر احتجاج چل رہے تھے، ہم اندر ہی ہوتے تھے ہاسٹل میں، ہمیں سکیورٹی دی گئی تھی۔‘
وہ کہتے ہیں کہ ’یونیورسٹی نے ہمیں واپس بھیج دیا۔‘
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
تاہم وہ کہتے ہیں کہ ایران میں احتجاج کے دوران ’بڑا نقصان‘ ہوا ہے اور ’سرکاری املاک کو بھی جلایا گیا ہے۔ وہاں جو ہوا اُسے انتشار کہہ سکتے ہیں۔‘
احمد (فرضی نام) زنجان شہر کے ایک ہاسٹل میں رہائش پذیر تھے اور اب پاکستان لوٹ چکے ہیں۔ انھوں نے بی بی سی اردو کو بتایا کہ ’چونکہ شہر کے جن علاقوں میں احتجاجی مظاہرے ہو رہے تھے ہمارا ہاسٹل وہاں سے قریب تھا اس لیے یونیورسٹی کی انتظامیہ نے غیر ملکی طلبا کو تاحکم ثانی وہاں سے چلے جانے کو کہا۔‘
’ہمیں شہر میں گھومنے پھرنے سے منع کیا گیا، تاہم جو کچھ ہم اپنے ہاسٹل یا اس کے قرب و جوار سے دیکھ  سکتے تھے وہ یہ تھا کہ مظاہرین بینکوں اور ان کے اے ٹی ایم وغیرہ پر حملے کررہے تھے جبکہ دیگر سرکاری املاک  کو بھی نقصان پہنچایا جارہا تھا۔‘
انھوں نے بتایا کہ سکیورٹی اہلکار ان مظاہروں کی ویڈیو یا تصاویر نہیں بنانے دے رہے تھے۔
احمد نے بتایا کہ ’ایک پاکستانی طالب علم نے ایک جگہ اپنے موبائل سے مظاہروں کی ویڈیو بنانے کی کوشش کی تھی جس کو سیکورٹی اہلکار پکڑ کر لے گئے تھے تاہم بعد میں یونیورسٹی انتظامیہ نے ان کو چھڑا کر لے آئے تاہم فوری طور پر اس کا موبائل فون حوالے نہیں کیا گیا تھا۔‘
انھون نے بتایا کہ یہ معلوم نہیں ہوسکا کہ بعد میں اس پاکستانی طالب علم کا موبائل فون واپس کیا گیا یا نہیں۔
ان کا کہنا ہے کہ ’ہم پاکستانی طالب علم بسوں کے ذریعے چاہ بہار کے راستے گوادر پہنچے ہیں۔‘
پاکستان کے صوبہ سندھ سے تعلق رکھنے والے ایک طالب علم نے بی بی سی اردو کے صحافی روحان احمد کو بتایا کہ ایران میں صورتحال بہت خراب تھی۔
’پولیس اور لوگوں میں ایک آنکھ مچولی چل رہی تھی۔ کبھی مظاہرین آ جاتے تھے اور پولیس کے آتے ہی وہاں سے چلے جاتے تھے۔‘
انھوں نے مزید کہا کہ ’حکومت نے احتجاجی مظاہروں کے بڑھنے کے خدشے سے انٹرنیٹ بھی بند کر دیا تھا۔‘
’یونیورسٹی بند ہو گئی ہے، جب یونیورسٹی بلائے گی تو تب ہم امتحانات کے لیے واپس جائیں گے۔‘
زنجان میں ایک یونیورسٹی کے ایک اور طالب علم نے نام نہ ظاہر کرنے کی شرط پر بی بی سی اردو کو بتایا کہ ’جہاں ہم مقیم تھے وہاں حالات زیادہ خراب نہیں تھے لیکن پچھلے دو، تین دنوں میں اچانک ہی احتجاجی مظاہرے پرتشدد ہو گئے۔‘
وہ کہتے ہیں کہ صوتحال خاص طور پر غیرملکی طالب علموں کے لیے ٹھیک نہیں تھی اور انٹرنیٹ بھی بند کر دیا گیا تھا۔
’کھانے پینے کی اشیاء مہنگی ہو گئی تھیں اور متعدد اشیا دستیاب بھی نہیں تھیں۔‘
بی بی سی اردو کے نامہ نگار محمد کاظم سے بات کرتے ہوئے زنجان یونیورسٹی آف میڈیکل سائنسز میں پاکستان کے شہر ناروال سے تعلق رکھنے والے طالب علم زین نے بتایا کہ ’زنجان میں بھی پہلے احتجاج چل رہے تھے لیکن بعد ازاں یہ بدقسمتی سے فسادات میں تبدیل ہوگئے۔‘
ان کا کہنا تھا کہ ’ہماری یونیورسٹی چونکہ شہر کے مرکز میں تھی اس لیے ہماری حفاظت کے پیش نظر یونیورسٹی نے ہمیں وہاں سے نکالا گیا اور بعد میں ہمیں پاکستان جانے کا کہا گیا۔‘
’اگرچہ یونیورسٹی انتظامیہ نے ہمیں مجبور نہیں کیا تاہم غیر ملکی ہونے کے ناطے ایک خطرہ تھاُ اور پھر حکومت پاکستان کی ایڈوائزری بھی یہی تھی اس لیے ہم وہاں سے نکل گئے۔‘
انھوں نے کہا کہ چونکہ لڑکیوں کا ہاسٹل یونیورسٹی میں ہے اس لیے بہت ساری پاکستانی لڑکیوں نے وہاں ٹھہرنے کا فیصلہ کیا جبکہ بعض مرد سٹوڈنٹس نے بھی نہ آنے کا فیصلہ کیا ہے۔
سندھ سے تعلق رکھنے والے جام زوہیب حال ہی میں ایران سے واپس آئے ہیں اور حالیہ ہنگامہ آرائی کے چشم دید گواہ ہیں۔
انھوں نے بی بی سی کے نمائندہ ریاض سہیل کو بتایا کہ 29 دسمبر سے وہ مشہد میں تھے۔
وہ کہتے ہیں کہ ’معاشی دباؤ بہت تھا۔‘ ان کے مطابق، 100 ڈالر ایک کروڑ 35 لاکھ ایرانی تمن میں تبدیل ہو رہے تھے۔ اس کے بعد انھوں نے جمعے کے روز قم کی طرف سفر کیا ’جہاں یہ سو ڈالر ایک کروڑ 40 لاکھ تمن بن گئے محض ایک روز میں تقریبا دس لاکھ تمن میں فرق آگیا تھا۔‘
ان کے مطابق، ’کرنسی میں اتار چڑھاؤ کی وجہ سے پڑنے والے معاشی دباؤ کے باعث دکانداروں میں ناراضی پائی جاتی تھی اور تاجر تنظیموں نے مکمل ہڑتال کردی تھی تاہم وہ سڑک پر احتجاج نہیں کر رہے تھے۔‘
’تاجروں کا خیال تھا کہ حکومت پیٹرول بیرونِ ملک فروخت کر رہی ہے اس لیے انھیں پیٹرول مہنگا مل رہا ہے۔‘
جام ذوہیب کے مطابق ’مشہد میں ساڑھے پانچ بجے ہی رات ہوجاتی ہے اور رات ہوتے ہی مظاہرین نکل آتے۔‘
وہ بتاتے ہیں کہ احتجاج کرنے والوں نے رومالوں سے اپنے چہرے ڈھکے ہوتے تھے۔ ’ابتدائی دنوں میں ان مظاہرین کی تعداد 15-20 سے زیادہ نہیں ہوتی تھی۔ تاہم جمعرات کے بعد ان مظاہروں نے ایک پرتشدد روپ اختیار کر لیا۔‘
جام زوہیب نے بتایا کہ ایران میں اسلحے کی اجازت نہیں لیکن انھوں نے اپنی آنکھوں سے اصفہان میں دیکھا کہ ’مظاہرین کے پاس ایم فور رائفل تھی۔‘
’انھوں نے پہلے دو کریکر دھماکے کیے، اس کے بعد ایم فور رائفل لوڈ کر کے ہوائی فائرنگ کی۔ یہ ہم پاکستانیوں کے لیے چھوٹی بات ہے لیکن ایرانی لوگوں کے لیے غیر معمولی چیز تھی۔‘
’مظاہرین کے پاس واکی ٹاکیز بھی تھے۔ وہ ایرانی موبائل نیٹ ورک استعمال نہیں کر رہے تھے۔‘
جام زوہیب نے بتایا کہ جب وہ قم میں موجود تھے تو جمعہ کے دن نمازِ ظہر کے بعد قم کے لوگ جمع ہوئے جو ’ان کا روایتی انداز ہے اور دونوں نمازوں کے درمیان انھوں نے امریکہ کے خلاف نعرے بازی کی‘ تاہم کسی ریلی کی صورت میں باہر نہیں نکلے۔
’قم میں ایک میدان آزادی ہے، مغرب کی نماز کے بعد وہاں سے ایک بڑی مشعل بردار ریلی نکلی۔ اس روز تمام شہروں میں حکومت کی طرف سے احتجاج کی کال تھی، یہ لوگ خامنہ ای کی حمایت میں نکلے تھے اور ان کی تعداد بہت زیادہ تھی۔‘
جام زوہیب ایرانی کے عوام کو تین حصوں میں تقسیم کرتے ہیں۔ ان کے مطابق پہلے وہ لوگ ہیں جو خامنہ ای کے حمایتی تھی، دوسرے وہ جو ایرانی رہبرِ اعلیٰ کے مخالف اور رضا شاہ پہلوی کی حمایت کر رہی تھے۔ تیسرے وہ ہیں جو حمایتی تو خامنہ ای کے ہیں لیکن موجودہ حکومت کے خلاف ہیں۔ ان کا کہنا ہے کہ ’یہ لوگ شٹر ڈاؤن ہڑتال کرکے حکومت پر دباؤ ڈال رہے تھے۔‘
ایران میں زیرِ تعلیم صرف پاکستانی طالبِ علم ہی موجودہ صورتحال سے پریشان نہیں بلکہ پاکستان میں زیرِ تعلیم ایرانی طالب علم بھی اپنے ملک کے حالات کو غور سے دیکھ رہے ہیں۔
اس طالب علم نے بی بی سی سے نام نہ ظاہر کرنے کی درخواست کی ہے کیونکہ ان کا خاندان ایران میں ہی مقیم ہے۔
انھوں نے بی بی سی اردو کو بتایا کہ ’میں دو دن قبل ہی ایران سے واپس آئی ہوں اور وہاں صورتحال بالکل مستحکم نہیں تھی۔ احتجاج ہو رہے تھے اور لوگ اپنے مستقبل کو لے کر خوفزدہ ہیں۔‘
ان کا موجودہ صورتحال کا حوالہ دیتے ہوئے کہنا تھا کہ ’ماضی کے مقابلے میں اس مرتبہ احتجاجی مظاہرے بڑے نظر آتے ہیں، لوگ معاشی حالات کے سبب سخت غصے میں ہیں اور حکومت کے خلاف کچھ کرنا چاہ رہے ہیں۔‘
ایران میں جاری احتجاجی مظاہروں پر پاکستانی حکام نے بھی گہری نظر رکھی ہوئی ہے اور وہ پاکستان لوٹنے والے شہریوں کو سہولیات کی فراہمی یقینی بنانا چاہتے ہیں۔
‎گوادر میں وفاقی حکومت کے ایک اہلکار نے نام ظاہر نہ کرنے کی شرط پر بتایا کہ ’واپس آنے والے طلبا ایران کے دارالحکومت تہران، زنجان، زاہدان اور دوسرے شہروں سے واپس آئے ہیں۔‘
‎خیال رہے کہ پاکستان بالخصوص پنجاب سے تعلق رکھنے والے طلبا کی ایک بڑی تعداد ایران میں تعلیم حاصل کررہی ہے۔
‎ان میں سے زیادہ تر وہاں میڈیکل سائنسز کے شعبے میں تعلیم حاصل کررہے ہیں۔
‎گوادر میں وفاقی حکومت کے ایک اہلکار نے بتایا کہ گوادر کے راستے سے زائرین اور ایران جانے والے دیگر پاکستانی بھی واپس آرہے ہیں۔
دوسری جانب ایران میں تعینات پاکستانی سفیر مدثر ٹیپو نے ایران میں مقیم پاکستانی شہریوں کو سفری دستاویزات بشمول پاسپورٹ اور شناختی کارڈ ساتھ رکھنے کا مشورہ دیا ہے۔
انھوں نے اپنے ایک پیغام میں کہا کہ ’ایران کی جامعات نے اپنے امتحانات ایک ماہ کے لیے ملتوی کر دیے ہیں اور بین الاقوامی طلبہ کو جانے کی اجازت دے دی ہے۔‘
انھوں نے پاکستانی طلبہ کو پیغام دیا کہ وہ اپنا آئندہ کا پروگرام اسی تناظر میں مرتب کریں۔
پاکستان اور ایران کے درمیان تعلقات کی بہتری کے لیے کام کرنے والے ادارے اقبال فورم کے ڈائیریکٹر محمد حسین باقری کہتے ہیں کہ وہ خود تہران میں موجود ہیں اور سوموار کے روز سے عوامی مظاہروں میں نمایاں کمی واقع ہوئی ہے۔
'میں اپنے براہ راست مشاہدے کی بنیاد پر کہہ سکتا ہوں کہ گذشتہ رات سے میں نے کوئی بڑا یا منظم مظاہرہ نہیں دیکھا ہے۔'
ان کا کہنا ہے کہ آٹھ جنوری تک مظاہرے بڑی حد تک پر امن تھے۔ وہ دعویٰ کرتے ہیں کہ ان کے مشاہدے کے مطابق، 8 اور 9 جنوری کو سکیورٹی اہلکاروں پر مسلح حملے ہوئے اور مساجد، ایمبولینس اور دیگر عوامی سہولیات کو آگ لگائی گئی۔
اس سوال کے جواب میں کہ آیا اس بار ہونے والے مظاہرے ماضی کے مظاہروں سے بڑے تھے، ان کا دعویٰ ہے کہ مظاہرین کی تعداد کے حساب سے یہ ماضی کے احتجاجوں سے چھوٹے تھے تاہم ’تشدد کے اعتبار سے ایران میں اس سے قبل ایسے مظاہرے نہیں دیکھے گئے ہیں۔‘
’تشدد کا پیمانہ اور سفاکیت اس قدر زیادہ تھی کہ میرے لیے یہ تصور کرنا بھی مشکل تھا کہ ایرانی عوام اس طرح کی کارروائیوں کرنے کے قابل ہے۔‘
حکومت کی جانب سے مظاہروں کے ردِ عمل کے متعلق بات کرتے ہوئے انھوں نے دعویٰ کیا کہ ایک عینی شاہد کے طور پر وہ کہہ سکتے ہیں کہ حکام نے مظاہرین کے خلاف اس وقت تک طاقت کا استعمال نہیں کیا جب تک کہ وہ پرامن رہے۔
’تاہم، جب فوجی اہلکاروں اور عام شہریوں کے خلاف حملے شروع کیے گئے، اور عوامی تنصیبات کو نذر آتش کر دیا گیا، تو کسی بھی دوسرے ملک کے حکام کی طرح ایرانی حکام نے مداخلت کی۔‘
آنے والے دنوں کے متعلق بات کرتے ہوئے حسین باقری کا کہنا تھا کہ اگر فوجی حملے کی صورت میں کوئی بیرونی مداخلت نہیں ہوتی تو ممکن ہے کہ حکومت ان مظاہروں کو قابو کرنے میں کامیاب ہو جائے گی۔
ان کا کہنا ہے کہ تنخواہ میں اضافہ اور رعایتی خریداری واؤچرز تقسیم کر کے حکومت لوگوں کی قوت خرید کو بہتر بنا سکتی ہے اور شاید عوام میں پائے جانے والے عدم اطمینان کو کم کر پائے۔
تاہم ان کے خیال میں ایک اہم سوال جو باقی ہے وہ یہ ہے کہ آیا حکومت اقتصادی اصلاحات کو مکمل کر پائے گی بالخصوص ڈالر کے اوپن مارکیٹ اور سرکاری ریٹ میں فرق ختم کر کے ایک ایکسچینج ریٹ نافذ کر پائے گی۔

### Article 63 ###
پاکستان کی وزارت خارجہ نے دعویٰ کیا ہے کہ امریکہ نے اس کی درخواست پر سوشل میڈیا ویب سائٹ ’ایکس‘ سے ایک ایسی پوسٹ ڈیلیٹ کر دی ہے جس میں پاکستان کے زیرانتظام کشمیر کو انڈیا کا حصہ دکھایا گیا تھا۔
وزارت خارجہ کے ترجمان کے مطابق ’اس معاملے پر امریکی حکام سے رابطہ کیا گیا اور انھیں اپنی غلطی کا احساس ہوا، جس کے بعد نقشے والی پوسٹ کو ہٹا دیا گیا۔‘
واضح رہے کہ پاکستان اور انڈیا کشمیر کے خطے کو اپنے اپنے ملک کا حصہ ہونے کا دعویٰ کرتے ہیں۔
دونوں ملک کشمیر پر مکمل کنٹرول کے لیے جنگیں بھی لڑ چکے ہیں جبکہ دونوں جانب سے ایک دوسرے پر لائن آف کنٹرول کے ساتھ ’بلا اشتعال فائرنگ‘ کے الزامات بھی لگائے جاتے رہے ہیں۔
اقوامِ متحدہ کی سلامتی کونسل کی جانب سے 21 اپریل 1948 کو ایک قرارداد منظور کی گئی تھی جس میں اس مسئلے کے حل کے لیے تین مرحلہ وار نکات تجویز کیے گئے تھے۔
دونوں ہی ممالک کو اس پر اعتراضات تھے جن کی وجہ سے اقوامِ متحدہ کا ایک نیا کمیشن قائم ہوا۔ دونوں ممالک نے اس کمیشن کی قرارداد منظور کی مگر یہ کمیشن بھی معاملے کو کسی نتیجے پر نہ پہنچا سکا اور یوں یہ مسئلہ جوں کا توں رہا۔
گذشتہ ہفتے ’ایکس‘ پر امریکہ کے تجارتی نمائندے (یو ایس ٹی آر) کے اکاؤنٹ سے انڈیا کے ساتھ ہونے والے تجارتی معاہدے کی تفصیلات شیئر کی گئیں۔
اس پوسٹ میں لکھا تھا کہ انڈیا اور امریکہ کے درمیان معاہدہ امریکی مصنوعات کے لیے نئی منڈی فراہم کرے گا۔
تاہم اسی پوسٹ میں انڈیا کا نقشہ بھی شیئر کیا گیا، جس میں پاکستان کے زیر انتظام کشمیر کو بھی انڈیا کا حصہ دکھایا گیا۔
بہت سے انڈین صارفین نے اس پوسٹ کو شیئر بھی کیا اور ان خیالات کا اظہار کرتے نظر آئے کہ ’کشمیر ہمیشہ سے انڈیا کا ہی حصہ تھا۔‘
تاہم امریکہ کے تجارتی نمائندے (یو ایس ٹی آر) کے اکاؤنٹ سے بعد میں اس پوسٹ کو ڈیلیٹ کر دیا گیا۔
اس پوسٹ کو کیوں ڈیلیٹ کیا گیا، اس کا جواب ہمیں ترجمان دفتر خارجہ کی ہفتہ وار پریس بریفنگ سے ملتا ہے۔
جمعرات کے روز ’ایشیا ون نیوز‘ کے صحافی محمد انس ملک نے ترجمان دفتر خارجہ سے ہفتہ وار بریفنگ کے دوران سوال کیا کہ امریکی تجارتی نمائندے نے انڈیا کے ساتھ تجارتی معاہدے پر ایک نقشہ جاری کیا جس میں انڈیا کے زیر انتظام کشمیر اور پاکستان کے زیر انتظام کشمیر کو بھی انڈیا کا حصہ دکھایا گیا تھا۔ ’پھر بعد میں یہ نقشہ ہٹا دیا گیا؟ تو کیا پاکستانی حکام کی امریکہ سے اس بارے میں کوئی بات ہوئی تھی؟‘
ترجمان دفتر خارجہ نے تصدیق کرتے ہوئے کہا کہ ’جی ہاں وہ نقشہ امریکہ کے کچھ سرکاری ہینڈلز سے شیئر کیا گیا تھا۔‘
انھوں نے بتایا کہ ’ہم نے امریکی حکام سے رابطہ کیا۔ انھیں اس بات کا احساس ہوا کہ نقشہ غیر قانونی ہے اور انھوں نے فوری طور پر اسے ہٹا دیا۔‘
دفتر خارجہ کے ترجمان نے مزید وضاحت کرتے ہوئے بتایا کہ جموں اور کشمیر کے سرکاری بین الاقوامی نقشے اور اس کے نتیجے میں پاکستان اور انڈین علاقوں کو بیان کرنے والے اقوام متحدہ کے قانونی نقشے موجود ہیں۔
انھوں نے کہا کہ ’اگر آپ اقوام متحدہ کی ویب سائٹ پر جائیں تو آپ درست نقشہ دیکھ سکتے ہیں۔‘
امریکہ کی جانب سے یہ پوسٹ ڈیلیٹ کرنے پر انھوں نے کہا کہ ’ہم نے دیکھا کہ امریکہ نے ہمارے علاقے کے قانونی، اقوام متحدہ کے منظور شدہ نقشے کو اجاگر کرنے کے لیے ضروری تصحیح کی، جس میں واضح طور پر جموں و کشمیر کو ایک متنازع علاقے کے طور پر بیان کیا گیا اور جس کا حتمی فیصلہ اقوام متحدہ کی سلامتی کونسل کی قراردادوں کے ذریعے کیا جانا ہے۔‘
بہت سے انڈین صارفین نے کہا کہ اس میں کوئی نئی یا حیرت کی بات نہیں کیونکہ کشمیر انڈیا کا ہی حصہ ہے۔
اروند مشرا نامی صارف نے نقشے پر تبصرہ کیا کہ اس کا مطلب ہے کہ امریکہ اب پاکستان کی بجائے انڈیا کے ساتھ اپنے ’سٹریٹیجک مفادات‘ کو ترجیح دے رہا ہے۔
کرشننا آنند نے لکھا کہ یہ چین اور پاکستان کے لیے واضح پیغام ہے کہ امریکہ اور انڈیا کی دوستی مضبوط ہے۔
دوسری جانب پاکستانی صارفین نے لکھا کہ کشمیر اقوام متحدہ کی قراردادوں کے تحت متنازع علاقہ ہے اور انڈیا کا حصہ نہیں۔
تاہم پوسٹ ڈیلیٹ ہونے کے بعد بعد بہت سے انڈین صارفین یہ پوچھتے نظر آئے کہ اس میں کچھ غلط نہیں تھا تو اسے کیوں ہٹایا گیا؟ کیا اس پر کوئی وضاحت دی جائے گی؟
ایک صارف نے تبصرہ کیا کہ ’امریکہ خوش ہے کہ اسے انڈیا کے زراعت کے سیکٹر تک رسائی ہو گی اور انڈیا امریکہ سے توانائی خریدے گا۔‘
’انڈیا اس نقشے سے خوش ہے جس میں کشمیر کو انڈیا کا حصہ دکھایا گیا۔‘
انھوں نے مزید لکھا کہ ’امریکی واقعی بہتر ڈیل میکر ہیں اور لوگوں کو خوش کرنا جانتے ہیں۔‘

### Article 64 ###
خیبر پختونخوا کے محکمہ اعلی تعلیم نے لڑکیوں کے کالجز کے بارے میں ایک نوٹیفیکیشن میں ویلکم پارٹیز اور اس طرح کی دیگر سرگرمیوں کے دوران موسیقی، رقص اور فیشن شوز پر پابندی عائد کرتے ہوئے کہا ہے کہ ایسی تقریبات میں موبائل فون کی اجازت نہیں ہو گی۔
یہ نوٹیفیکیشن ڈائریکیٹوریٹ آف ہائیر ایجوکیشن کی جانب سے جاری کیا گیا اور اس میں کہا گیا ہے کہ کالجز کے لیے جاری ایس او پیز (سٹینڈرڈ آپریٹنگ پروسیجرز ) پر عملدرآمد کو یقینی بنایا جائے۔
اس میں یہ بھی کہا گیا ہے کہ اس طرح کی سرگرمیوں میں طالبات اپنے یونیفارم میں شریک ہوں گی۔
عام طور پر کالجز اور یونیورسٹیز میں تعلیمی سرگرمیوں کے علاوہ ایک یا دو ایسی سرگرمیاں منعقد ہوتی ہیں جن میں نئے آنے والے طلبا اور طالبات کو خوش آمدید کہا جاتا ہے اور تعلیم مکمل کر کے جانے والے طلبہ کے لیے فیئر ویل پارٹی کا انعقاد کیا جاتا ہے۔
اس کے علاوہ سپورٹس گالا کی تقریب بھی منعقد ہوتی ہے اور ان میں طالبات اور طلبا یونیفارم کے علاوہ دیگر لباس پہننے کو ترجیج دیتے ہیں تاہم اب اس پر بھی پابندی عائد کر دی گئی ہے۔
یہ نوٹیفیکیشن سامنے آنے کے بعد سوشل میڈیا پر اس بارے میں ملا جلا ردِعمل سامنے آیا اور مختلف سوالات بھی اٹھائے گئے ہیں۔
جیسے کہ اس نوٹیفیکیشن کی ضرورت کیوں پیش آئی، اس کے علاوہ یہ بھی پوچھا جا رہا ہے کہ یہ پابندی صرف خواتین کالجز پر کیوں عائد کی گئی اور لڑکوں کے کالجز پر پابندی کیوں نہیں؟
اس بحث میں جانے سے قبل دیکھتے ہیں کہ نوٹیفیکیشن میں کیا کہا گیا۔
یہ نوٹیفیکیشن اگرچہ گذشتہ ماہ جاری کیا گیا تھا تاہم سوشل میڈیا پر یہ اب وائرل ہوا۔
اس نوٹیفیکیشن میں کہا گیا کہ خواتین کالجز میں ویلکم پارٹی،، فیئر ویل پارٹی، سپورٹس گالا، کلچرل فنکشنز اور اس طرح کی دیگر سرگرمیوں کے لیے پہلے سے موجود ایس او پیز پر عمل درآمد ضروری ہے۔
یہ نوٹیفیکیشن صوبے کے تمام ریجنل ڈائریکٹوریٹس اور دیگر متعلقہ دفاتر کو بھیجا گیا ہے۔
اس نوٹیفیکیشن میں کہا گیا کہ:
اس بارے میں ڈائریکٹر ہائر ایجوکیشن خیبر پختونخوا ڈاکٹر فرید اللہ شاہ کا کہنا تھا کہ ’بنیادی طور پر یہ ایس او پیز تو پہلے سے موجود ہیں لیکن اب یہ یاد دہانی کے طور پر جاری گئی ہیں کیونکہ کالجز میں نئی تعیناتیاں ہوئی ہیں اور ان کالجز میں ان ایس او پیز کا خیال نہیں رکھا جاتا اس لیے یہ نوٹیفیکیشن جاری کیا گیا۔‘
جب ان سے پوچھا گیا کہ صرف خواتین کے کالجز کے لیے ہی یہ نوٹیفیکیشن کیوں جاری کیا گیا تو ان کا کہنا تھا کہ یہ ایس او پیز بوائز کالجز پر بھی لاگو ہوتے ہیں۔
ان کا کہنا تھا کہ لڑکوں کے کالج کے لیے بھی نوٹیفیکیشن جاری کیا جائے گا۔
فرید اللہ شاہ سے جب پوچھا کہ اس کی ضرورت کیوں پیش آئی تو انھوں نے کہا کہ ’حال ہی میں کچھ ایسی ویڈیوز سامنے آئی ہیں جو سوشل میڈیا پر وائرل ہوئیں اور ان پر والدین اور دیگر افراد کی جانب سے سخت رد عمل سامنے آیا۔‘
انھوں نے کہا کہ ’ہو سکتا ہے کہ پانچ فیصد لوگوں کو ان کی ویڈیوز منظر عام پر آنے پر کوئی اعتراض نہ ہو لیکن پچانوے فیصد لوگوں نے اس پر اعتراض کیا۔‘
فرید اللہ شاہ نے کہا کہ جب ایک ویڈیو وائرل ہوتی ہے تو والدین پھر ان سے جواب طلب کرتے ہیں اور انھیں اس کا سامنا کرنا پڑتا ہے۔
فرید اللہ شاہ کا کہنا تھا کہ ’ایسا ہرگز نہیں کہ اخلاق کے دائرے میں منعقد ہونے والی سرگرمیوں پر پابندی عائد ہے صرف ایسی سرگرمیوں پر پابندی عائد ہے جو یہاں کے کلچر اور روایات کے خلاف ہوں۔‘
انھوں نے کہا کہ ’ایک گرلز کالج میں چند دن پہلے ایک مشاعرہ منعقد ہوا تھا اور اس میں کوئی ایسی بات نہیں تھی۔‘
فرید اللہ شاہ نے کہا کہ ان ایس او پیز میں موبائل فون پر بھی پابندی عائد کی گئی ’کیونکہ اکثر دیکھا گیا ہے کہ ہر کوئی موبائل فون سے ریکارڈنگ کر رہا ہوتا ہے اور پھر ویڈیوز سوشل میڈیا پر آجاتی ہیں جس سے ان بچیوں  اور ان کے خاندان کے لیے مشکلات بڑھ جاتی ہیں۔‘
ان کا کہنا تھا کہ ’ہم چاہتے ہیں کہ یہ سرگرمیاں ایک کنٹرول ماحول میں ہوں جہاں کوئی ایسی بات نہ ہو جس سے مشکل پیدا ہو جائے۔‘
گذشتہ چند ماہ کے دوران تعلیمی اداروں میں ہونے والی سرگرمیوں کے دوران موبائل فون سے بنائی گئی ویڈیوز سوشل میڈیا پر وائرل ہو گئی تھیں جن پر کافی تنقید بھی کی گئی تھی۔
ایسی ہی ایک ویڈیو گذشتہ ماہ یونیورسٹی آف پشاور کے انسٹیٹیوٹ آف ہیلتھ سائنسز کی ایک تقریب کی تھی۔
پشاور یونیورسٹی کے ترجمان محمد نعمان خان نے بتایا کہ ’یہ انسٹیٹیوٹ کے سٹوڈنٹس کی ایک تقریب تھی اور چونکہ اس میں بڑی تعداد میں سٹوڈنٹ موجود تھے اور اس کی ویڈیو بنائی گئی تھی جو وائرل ہو گئی تھی۔‘
اس بارے میں یونیورسٹی کی جانب سے کمیٹی قائم کی گئی اور اس کے بعد صوبائی حکومت کی جانب سے جے آئی ٹی قائم کی گئی لیکن اب تک ان کی رپورٹس سامنے نہیں آئی ہیں۔
اسی طرح دسمبر 2024 میں گومل یونیورسٹی ڈیرہ اسماعیل خان میں سٹوڈنٹس کی ایک تقریب میں دو لڑکوں نے سٹیج پر رقص کیا تھا جس میں ایک لڑکے نے لڑکی کا حلیہ اختیار کیا تھا۔ ان کی یہ ویڈیو وائرل ہونے کے بعد یونیورسٹی انتظامیہ نے اس پر کارروائی کرتے ہوئے منتظمین میں شامل دو اساتذہ کو معطل کر دیا تھا۔
اس تحریر میں ایسا مواد ہے جو X کی جانب سے دیا گیا ہے۔ کسی بھی چیز کے لوڈ ہونے سے قبل ہم آپ سے اجازت چاہتے ہیں کیونکہ یہ ممکن ہے کہ وہ کوئی مخصوص کوکیز یا ٹیکنالوجیز کا استعمال کر رہے ہوں۔ آپ اسے تسلیم کرنے سے پہلے Xککی پالیسیاورپرائیویسی پالیسیپڑھنا چاہیں گے۔ اس مواد کو دیکھنے کے لیے ’تسلیم کریں، جاری رکھیں‘ پر کلک کریں۔
X پوسٹ کا اختتام
مواد دستیاب نہیں ہے
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
اس نوٹیفیکیشن کے بعد سوشل میڈیا پر ملا جلا رد عمل سامنے آیا۔ بیشتر خواتین نے اس پابندی پر سخت ردِعمل کا اظہار کیا جبکہ کچھ طالبات نے اس بارے میں سوالات اٹھائے ہیں۔
لائبہ خان اس بی ایس کی طالبہ ہیں۔ انھوں نے کہا کہ ’یہ پابندی صرف لڑکیوں پر ہی کیوں عائد کی گئی، اس نوٹیفیکیشن میں لڑکوں کے کالجز کا ذکر بھی ہونا چاہیے تھا۔‘
ہیلتھ انسٹیوٹ میں زیر تعلیم طالبہ رمشہ خان کا کہنا تھا کہ ’اگر اتنا ہی ضروری ہے تو موبائل فون پر پابندی عائد کر دی جاتی مگر اب تو ان سرگرمیوں پر ہی پابندی عائد کر دی گئی۔ اگر ایک لڑکی کی ویڈیو وائرل ہونے پر یہ پابندی عائد کر دی گئی ہے تو اس کی سزا سب لڑکیوں کو کیوں دی جاتی ہے؟‘
سینیئر صحافی اور تجزیہ کار فرزانہ علی نے اپنے ایکس اکاونٹ پر نوٹیفکیشن پوسٹ کیا تو اس پر لوگوں نے اپنے اپنے طور پر ردعمل کا اظہار کیا۔
فرزانہ علی نے بی بی سی کو بتایا کہ ان کی اس پوسٹ پر خیبر پختونخوا سے تعلق رکھنے والے ’بیشتر لوگوں نے اس نوٹیفیکیشن کو مثبت عمل قرار دیا اور کہا کہ چونکہ موبائل فون اب ہر کسی کے پاس ہوتا ہے اور ذرا سی بات سوشل میڈیا پر وائرل ہو جاتی ہے اس لیے ایسے فنکشنز میں موبائل فون پر پابندی بہتر ہے۔‘
فرزانہ علی کی ٹویٹ پر تبصرہ کرتے ہوئے ایک خاتون حمیرہ نے لکھا کہ ’خواتین کے سانس لینے پر بھی پابندی لگا دیں، خواتین صرف آپس میں بھی کوئی موسیقی وغیرہ نہ سن سکیں۔ حد ہو گئی ہے۔ یہ پابندیاں مردوں پر بھی لگائیں۔‘
نیشنل ڈیموکرٹیک پارٹی کی رہنما بشری گوہر نے لکھا کہ ’حکومت کو یہ پابندی عائد کرنے کی ضرورت کیوں پیش آئی اور کیا یہ پابندی صرف خواتین کے لیے ہے اور کیا حکومت نے طالبان سوچ کے سامنے ہتھیار ڈال دیے ہیں۔‘
ایک صارف شاہد عباسی نے اپنا ردعمل دیتے ہوئے کہا کہ ’حالیہ عرصہ میں جس طرح کے مناظر میڈیا سکرینز پر آتے رہے ہیں ان کے تناظر میں سٹوڈنٹس کے تحفظ کے لیے یہ مناسب اقدام لگتا ہے۔‘
کچھ لوگوں نے اس نوٹیفیکیشن کو بہتر فیصلہ قرار دیا اور کہا کہ اس سے تعلیمی اداروں میں ڈسپلن آئے گا۔
سعدیہ ایک سکول ٹیچر ہیں۔ ان کا کہنا تھا کہ ’تعلیمی اداروں میں جس طرح کے حالات پیدا ہو گئے ہیں اور ہر کسی کے پاس موبائل فون آ گئے ہیں تو ایسے میں ان پر پابندی ہونی چاہیے۔‘
خواتین کے حقوق پر کام کرنے والی منزہ حمید کالجز میں خواتین کے لیے کام کرتی ہیں۔ ان کا کہنا تھا کہ ’پابندی سے مسائل کا حل نہیں نکالا جا سکتا اس کے لیے تعلیمی اداروں کو خود اقدامات کرنا ہوں گے۔‘
انھوں نے کہا کہ ’اس پابندی سے طالبات کی شخصیت پر منفی اثرات مرتب ہو سکتے ہیں۔‘
اسلامیہ کالج یونیورسٹی کے پروفیسر شاہ نواز نے بی بی سی اردو کو بتایا کہ ’نصابی سرگرمیوں کے علاوہ غیر نصابی سرگرمیوں سے طالبات کی شخصیت میں نکھار آتا ہے اور تعلیمی اداروں میں صرف کتاب پڑھنا ہی نہیں ہوتا بلکہ تعلیمی اداروں میں شخصیت سازی ہوتی ہے۔‘
ان کا کہنا تھا کہ ’اس پابندی کے اثرات کوئی بہتر نہیں ہوں گے کیونکہ اس طرح  کی سرگرمیوں سے ان کے کردار میں خوبصورتی آتی ہے۔‘

### Article 65 ###
پاکستان کے شہر لاہور کی جیولری مارکیٹ لطیف سینٹر میں سونے کا ایک تاجر مبینہ طور پر دیگر دکانداروں کا سونا لے کر غائب ہو گیا ہے۔
پولیس نے فیروز پور روڈ پر واقع اس مارکیٹ کے  ایک دکاندار کی درخواست پر واقعے کا مقدمہ بھی درج کر لیا ہے۔
اسی سلسلے میں سوشل میڈیا پر ایک ویڈیو بھی وائرل ہے، جس میں ایک شخص ہاتھ میں شاپر اُٹھائے جا رہا ہے۔  یہ دعوے بھی کیے جا رہے ہیں کہ مذکورہ تاجر مبینہ طور پر 20 کلو سونا جس کی مالیت تقریباً ایک ارب روپے ہے، لے کر غائب ہوا۔
لطیف سینٹر کا شمار لاہور میں سونے کی خریدو فروخت کے بڑے مرکز کے طور پر ہوتا ہے، جہاں جیولری کی کئی دکانیں موجود ہیں۔
بی بی سی نے یہ جاننے کی کوشش کی ہے کہ آخر یہ معاملہ ہے کیا اور تاجروں نے اتنی بڑی مقدار میں سونا ایک تاجر کے پاس کیوں رکھوایا  لیکن اس سے پہلے یہ جان لیتے ہیں کہ ایف آئی آر میں کیا درج ہے؟
لاہور کے تھانہ اچھرہ کی پولیس نے محمد احمد صدیقی نامی مدعی کی درخواست پر وسیم اختر نامی تاجر کے خلاف دفعہ 406 کے تحت مقدمہ درج کیا ہے۔  یہ دفعہ 406 دھوکہ دہی اور فراڈ سے متعلق ہے۔
ایف آئی ار میں مدعی احمد صدیقی کا دعویٰ ہے کہ اُنھوں نے چار دسمبر کو وسیم اختر، جو مدینہ جیولرز کے مالک ہیں کے پاس 588 گرام سونے کی آٹھ چوڑیاں رکھوائیں، جن کی مالیت دو کروڑ 25 لاکھ روپے بنتی ہے۔
اُن کا کہنا تھا کہ اُنھوں نے یہ جیولری امانت کے طور پر وسیم اختر کے پاس رکھوائی تھی اور اُسی روز جب واپسی کا تقاضا کیا تو وسیم نے کہا کہ اُنھیں اپنی بھابھی کے انتقال کی وجہ سے کراچی آنا پڑا ہے اور وہ نو دسمبر کو واپس آ کر یہ چوڑیاں واپس لوٹا دیں گے  لیکن اس کے بعد سے اُن کا موبائل فون بند ہے۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
بی بی سی سے گفتگو کرتے ہوئے علی شاہ جیولرز کے مالک احمد صدیقی نے بتایا کہ اُن کا وسیم اختر کے ساتھ کئی برسوں سے لین دین تھا۔
’ہم شادی بیاہ پر بھی اکٹھے جاتے تھے، سیر پر بھی ایک ساتھ جاتے تھے اور عمرے پر بھی اکٹھے گئے، ہمارا بہت اچھا تعلق تھا، صرف میرا ہی نہیں، پوری مارکیٹ کے ساتھ اُن کے لین دین کے معاملات تھے۔‘
احمد صدیقی کہتے ہیں کہ جیولرز، گاہکوں کو دکھانے کے لیے ایک دوسرے کی دُکان سے سامان لے جاتے ہیں اور یہ سارا کام بغیر کسی تحریر کے اعتماد کی بنیاد پر ہوتا تھا۔ دکان دار آپس میں ایک دن میں دس، دس دفعہ لین دین کرتے رہے ہیں۔
اُن کے بقول بہت سے دیگر دکانداروں نے بھی اپنا سونا وسیم اختر کے پاس رکھوایا ہوا تھا۔
احمد صدیقی کہتے ہیں کہ وسیم اختر نے اپنا لاہور والا گھر بھی فروخت کر دیا ہے جبکہ دکان کا تالہ توڑ کر سامان چیک کیا گیا تو ساری تجوریاں خالی تھیں۔
احمد صدیقی کہتے ہیں کہ سی سی ٹی وی فوٹیجز میں واضح ہے کہ وہ ہاتھ میں تھیلے اُٹھائے جا رہا ہے، اب یہ پولیس کا کام ہے کہ ملزم کو گرفتار کرے اور تاجروں کو اُن کا سامان واپس دلوائے۔
وہ کہتے ہیں کہ یہ بھی سننے میں آ رہا ہے کہ وسیم اختر کے پاس اُن کی سوتیلی والدہ کا بھی 12 سے 13 کروڑ روپے مالیت کا سونا ہے۔
اس معاملے کو قریب سے دیکھنے والے لاہور کے صحافی ذوالقرنین شیخ کہتے ہیں کہ یہ معاملہ اتنا سادہ نہیں ہے، جتنا یہ دکھائی دے رہا ہے۔
بی بی سی سے گفتگو کرتے ہوئے اُن کا کہنا تھا کہ وسیم اختر 30 سال سے اس مارکیٹ میں کام کر رہے تھے  اور اُن کی ساکھ بھی بہت اچھی تھی اور اُنھیں ایک ایماندار تاجر کے طور پر جانا جاتا تھا۔
ذوالقرنین شیخ کے بقول گولڈ مارکیٹ میں آنے والے اُتار چڑھاؤ سے فائدہ اُٹھانے کے لیے جیولرز اپنے پاس موجود سونے سے بھی تجارت کرتے ہیں اور اس مارکیٹ میں اس کام کے لیے سب وسیم اختر پر اعتماد کرتے تھے۔
اُن کے بقول وسیم اختر کے پاس نہ صرف اچھرہ بلکہ پنجاب کے دیگر شہروں کے سناروں کا سونا بھی تھا اور اس میں سونے کی ’بلیک مارکیٹ‘ کا عنصر بھی نظرانداز نہیں کیا جا سکتا۔
وہ کہتے ہیں کہ گولڈ مارکیٹ صرف زبان پر چلتی ہے اور کسی کے پاس کوئی ثبوت نہیں ہے کہ اُنھوں نے کتنا سونا وسیم اختر کے پاس رکھوایا ہے۔
ذوالقرنین شیخ کہتے ہیں کہ اس معاملے میں متاثرین کی تعداد بہت زیادہ ہے، لیکن اب تک پولیس کو صرف 12 درخواستیں موصول ہوئی ہیں۔
اُن کے بقول کچھ متاثرین اس لیے سامنے نہیں آ رہے کیونکہ اُنھیں پولیس کو یہ بتانا پڑے گا کہ اُن کے پاس اتنا سونا کہاں سے آیا۔
لطیف سینٹر صرافہ مارکیٹ کے صدر کاشف بٹ ان الزامات کی تردید کرتے ہیں۔
بی بی سی سے گفتگو کرتے ہوئے مارکیٹ کے صدر کاشف بٹ کا کہنا تھا کہ مارکیٹ کے لوگ وسیم اختر کو گذشتہ 30 برس سے جانتے تھے۔
اُن کے بقول صرافہ مارکیٹ میں کاروبار کے کئی طریقے ہیں، جس میں چھوٹے سنار، اپنی جیولری فروخت کے لیے بڑے دکانداروں کے پاس بھی رکھوا دیتے ہیں۔ لہذا یہ تاثر دینا کہ یہ سونا سٹے یا بلیک مارکیٹ میں استعمال ہوتا تھا، درست نہیں ہے۔
کاشف بٹ کا کہنا تھا کہ ملزم نے دکانداروں کے ساتھ اپنے کئی سالوں سے قائم اعتماد کا فائدہ اُٹھِایا اور اپنے منصوبوں کی اُنھوں نے کسی کو ہوا نہیں لگنے دی۔
’وہ اپنے بچوں کو پہلے ہی بیرون ملک منتقل کر چکا تھا اور لاہور میں اپنا گھر بھی فروخت کر چکا تھا۔ یہ سب انتہائی ِخفیہ رکھا گیا۔‘
اُن کا کہنا تھا کہ اس واقعے نے لطیف سینٹر کے جیولرز کو ہلا کر رکھ دیا ہے اور ہم سب اس سوچ میں پڑ گئے ہیں کہ آخر کس پر اعتبار کیا جائے۔
بی بی سی نے اس معاملے پر پولیس کا موقف جاننے کے لیے تھانہ اچھرہ کے ایس ایچ او الیاس سندھو سے رابطہ کیا۔
اُن کا کہنا تھا کہ ملزم، اس مارکیٹ میں اثر و رسوخ رکھتا تھا اور جیولرز ایسوسی ایشن کا سابق صدر بھی رہ چکا ہے۔
ایس ایچ او الیاس سندھو کے مطابق ابتدائی تفتیش میں سامنے آیا ہے کہ ملزم کے پاس بہت سے دکانداروں کا سامان موجود تھا، اُنھوں نے کسی سے ایک تو کسی سے دو سیٹ لے رکھے تھے۔
اُن کا کہنا تھا کہ ملزم کی دکان سات، آٹھ روز سے بند تھی، جب تالہ توڑ کر دکان کا جائزہ لیا گیا تو یہ خالی تھی۔
الیاس سندھو کے مطابق ملزم  کی تلاش کے لیے پولیس ٹیمیں متحرک ہیں۔
سونے کی بلیک مارکیٹ سے متعلق سوال پر ایس ایچ او الیاس سندھو کا کہنا تھا کہ یہ تمام تر تفصیلات تفتیش کے بعد ہی سامنے آئیں گی۔
بیس کلو گرام اور ایک ارب مالیت کے سونے کے دعوے پر ایس ایچ او الیاس سندھو کا کہنا تھا کہ ملزم کے خلاف درخواستیں تو موجود ہیں، تاہم یہ تعین نہیں ہو سکا کہ غائب ہونے والے سونے کا وزن کتنا ہے اور اس کی مالیت کیا ہے۔

### Article 66 ###
20ویں صدی کی ابتدا میں بمبئی (موجودہ ممبئی) میں ایک سیاسی جنگ برپا تھی۔ برطانوی حکومت کی خطے میں مداخلت کے خلاف یہ جنگ عدالت میں جس اُبھرتے ہوئے وکیل نے جیتی اُسے اِسی غیرمتشدد اور قانونی راہ پر چل کر چار دہائیوں میں ایک نیا ملک تراشنا تھا۔ یہ محمد علی جناح تھے، تب بیرسٹر اور اب بانیِ پاکستان۔
برطانوی ہندوستان میں حکومت نے مقامی حکومتوں میں محدود سیلف گورنمنٹ متعارف کروائی تھی اور اس محدود خود حکومتی بندوبست میں بمبئی میونسپل کارپوریشن کے آدھے ارکان کو تو 12 ہزار ٹیکس دہندگان چنتے تھے مگر باقی عہدیدارحکومت نامزد کرتی تھی۔
کارپوریشن کے اس ’منتخب‘ ونگ پر اعتدال پسند کانگریسی سیاست دانوں کا غلبہ تھا جن میں محمد علی جناح کے سرپرست فیروز شاہ مہتا بھی شامل تھے۔ بیشتر یورپی افسران پر مشتمل نامزد عہدیداروں نے حکومت کے ساتھ گٹھ جوڑ کیا اور مہتا جیسے کانگریسیوں کی شکست کا بندوبست کیا۔
’کاکس‘ کہلائے گئے اس گروہ میں بمبئی کے اکاؤنٹنٹ جنرل سی ایچ ہیریسن، پولیس کمشنر جیل، میونسپل کمشنر شیپرڈ اور ’ٹائمز آف انڈیا‘ کے ایڈیٹر لووٹ فریزر شامل تھے۔ اپنی شعلہ بیان تحریروں کے لیے مشہور، فریزر، مہتا کے خلاف کالم لکھتے رہے تھے۔ اس انتخابی جنگ میں اُن کے الفاظ  میں مزید  تیزی آ گئی تھی۔
کاکس نے میونسپل کارپوریشن میں مہتا کو شکست دینے کے لیے 16 امیدواروں کو میدان میں اُتارا اور اُن کی جیت کو یقینی بنایا۔ لیکن اُن کے آخری امیدوار سلیمان عبد الواحد کا انتخاب چیلنج کر دیا گیا کیونکہ وہ ایک ایسی فرم کے حصہ دار تھے جو اِسی میونسپلٹی سے ٹھیکے لیتی تھی۔
مہتا خود بھی بیرسٹر تھے لیکن انھوں نے اس معاملے میں جناح کو اپنا وکیل کیا۔ جناح بمبئی کی عدالت میں پیش ہوئے۔ جناح کے دلائل، قانونی حکمت اور باریکیوں نے عدالت کو قائل کر لیا اور سلیمان عبد الواحد کو نااہل قرار دے دیا گیا۔ مہتا 17ویں درجے پر تھے، سو وہ خود بخود منتخب ہو گئے، اور کاکس کی تمام منصوبہ بندی خاک میں مل گئی۔
ییل یونیورسٹی میں قانونی تاریخ کے پروفیسر ڈاکٹر روہت ڈی نے اپنے مقالے ’جناح کا قانونی کیریئر‘ میں جناح کی بال گنگا دھر تلک جیسے انگریز حکومت کے ناقدین کی نمائندگی کرنے اور بغاوت کے قوانین کے خلاف اور صحافت اور اظہار کی آزادی کے لیے اُن کی مسلسل جدوجہد کے بارے میں تفصیل سے لکھا ہے۔
اُن کے مطابق مقامی حکومت کے اس مقدمے نے جناح کو قومی سطح پر مشہور کر دیا تھا۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
’یہ پہلا موقع تھا جب نوآبادیاتی حکومت پر اپنی ہی عدالتوں کے سامنے انتخابات میں دھاندلی کا الزام لگایا گیا، اور انگریزی اور مقامی پریس دونوں میں اس کارروائی کو بڑے پیمانے پر کور کیا گیا۔‘
پروفیسر ڈی کا کہنا ہے کہ ’یہ مقدمہ شاید جناح کی سیاست کی ابتدائی مثال بھی تھا کہ برطانوی حکومت کی خامیوں اور تضادات کو اس کے آئینی ڈھانچے کے تناظر ہی میں بے نقاب کیا جائے۔‘
یاد رہے کہ 25 دسمبر سنہ 1876 کو پیدا ہونے والے محمد علی جناح سنہ 1896 میں ابھی 20 سال کے بھی نہیں ہوئے تھے جب وہ لنکنز اِن سے پاس ہونے والے سب سے کم عمر ہندوستانی بنے۔
سٹینلے وولپرٹ نے اپنی کتاب ’جناح آف پاکستان‘ میں لکھا ہے کہ ہندوستان واپسی کے بعد ’نوجوان بیرسٹر کے ابتدائی تین سالوں کے بارے میں عملی طور پر کچھ معلوم نہیں ہے۔‘
لیکن جامعہ کراچی کی سابق استاد ڈاکٹر عارفہ فرید نے ڈان اخبار کو لکھے گئے ایک خط میں دعویٰ کیا گیا تھا کہ جناح نے وکالت کا آغاز کراچی کی ’ہرچند رائے اینڈ کمپنی‘ سے کیا۔ یہ وہی ہرچندرائے ہیں جو دس سال یعنی سنہ1911 سے سنہ1921 تک کراچی میونسپل کارپوریشن کے سربراہ رہے تھے۔
ڈاکٹر عارفہ نے یہ بات اپنے والد عبدالحامد فرید کے حوالے سے لکھی، جو خود تقسیم ہند سے پہلے پونے اور بمبئی میں اور اس کے بعد کراچی میں ایک وکیل تھے۔
جناح کراچی میں مختصر قیام کے بعد بمبئی بار میں قانون کی پریکٹس کرنے چلے گئے۔
اکبر ایس احمد اپنی کتاب ’جناح، پاکستان اینڈ اسلامک آئیڈنٹی‘ میں بتاتے ہیں کہ اُس وقت وہ بمبئی میں واحد مسلمان بیرسٹر تھے۔ وہ لکھتے ہیں کہ جناح کا طرزِ عمل آزادی کے کانٹے دار اظہار کی عکاسی کرتا تھا۔
’بمبئی کی صوبائی حکومت کے عدالتی رُکن سر چارلس اولیونٹ جناح سے اس قدر متاثر ہوئے کہ سنہ 1901 میں انھیں 1500 روپے ماہانہ پر مستقل ملازمت کی پیشکش کر دی۔ جناح نے انکار کرتے ہوئے کہا کہ وہ جلد ہی یہ رقم ایک دن میں کما لیں گے اور انھوں نے خود کو درست ثابت کیا۔‘
پروفیسر ڈی لکھتے ہیں کہ جناح کی فصاحت اور چست دلائل نے اُن کی پریکٹس کو بڑھانے میں مدد کی۔
فرینک موریس نے بعد کے سالوں میں ان کے کمرہ عدالت کے انداز کو بیان کیا ہے۔ ’کم ہی وکلا کو ایسی توجہ سے سُنا جاتا ہے جتنا انھیں۔ اپنا مقدمہ پیش کرنے میں اُن سے زیادہ ماہر کوئی نہیں۔ اگر کم سے کم محنت سے زیادہ سے زیادہ نتیجہ حاصل کرنا فنکاری ہے، تو جناح اس فن کے فنکار ہیں۔ وہ مقدمے کی تہہ میں اُترنا پسند کرتے ہیں۔ اپنے کیس کے لوازمات بیان کرنے میں، ان کا انداز کمال کا ہے۔ جب وہ بولتے ہیں تو یکسانیت کی شکار عدالت کا کمرہ میں زندگی بھر جاتی ہے۔ جونیئر وکیل اس لمبے، خوب تیار شخصیت کی ہر حرکت کی پیروی کرنے کے لیے اپنی گردنیں گھماتے ہیں، سینیئر وکیل غور سے سُنتے ہیں، جج ہمہ تن گوش ہوتا ہے۔‘
احمد کے مطابق ’جناح اکثر برطانوی اعلیٰ افسران کی مخالفت کرتے تھے۔ لیکن وہ شعوری کوشش کرتے کہ اُن کے مخالفین قانون کے کسی نکتے پر انھیں سزا نہ دے سکیں۔ مختصراً یہ کہ انھوں نے برطانوی قانون کو انگریزوں کے خلاف مہارت سے استعمال کرنا سیکھا۔۔۔ کئی بار، جناح کو انگریزوں نے ہندوستانی خود حکمرانی یا حقوق کے لیے بولنے پر بغاوت کے الزام میں قید کی دھمکیاں دیں۔‘
پروفیسر ڈی کے مطابق جناح نے پہلی عالمی جنگ کے دوران میں نافذ کیے گئے سخت پریس قوانین کے خلاف بہت سے مقدمات لڑے۔ ان کا سب سے نمایاں مقدمہ انگریزی زبان کے قوم پرست روزنامے ’بمبئی کرانیکل‘ کا دفاع ہے۔
انہی مقدمات کی بدولت جناح کی شہرت جب ملک بھر میں پھیلی تو انھیں اسی نوعیت کے مقدمات دوسرے علاقوں سے بھی ملنے لگے۔ یہاں تک کہ سرینگر میں چھٹیاں مناتے، جناح نے وہاں کشمیری رہنما شیخ عبداللہ کی درخواست پر ایک مقدمہ لڑا جسے دوسرے وکیل مشکل جانتے تھے اور ایک ہی دن کے دلائل سے اسے جیتا۔
اس واقعے کا تذکرہ شیخ عبداللہ نے اپنی خودنوشت سوانح عمری ’آتشِ چنار‘ میں کیا ہے۔ اسی سے متعلق محمد یوسف صراف نے اپنی کتاب میں لکھا ہے کہ ’کمرہ عدالت ہر طبقے سے آئے لوگوں، وکلا، سرکاری ملازمین، دکانداروں، جو اپنی دکانیں بند کرکے آئے تھے، سے بھرا تھا اورشیخ عبداللہ بھی وہاں موجود تھے۔‘
بھوپال میں ایک مقدمے کی جیت کو لوگوں کی جیت قرار دیا گیا کیوںکہ اس سے غریب طلبہ کے تعلیمی وظائف جاری رہے۔
25 جنوری 1910 کو جناح نے دِلی میں ہندوستان کی ساٹھ رکنی قانون ساز کونسل میں ’بمبئی سے مسلم رکن‘ کے طور پر اپنی نشست سنبھالی۔
پروفیسر ڈی نے لکھا ہے کہ ’جناح اکثر شہری آزادیوں کے لیے بات کرتے تھے۔ سب سے زیادہ مشہور نوآبادیاتی حکومت کے بھگت سنگھ کے مقدمے کے غیر قانونی ہونے کے خلاف اسمبلی میں ان کی تقریر ہے۔ چونکہ بھگت سنگھ اور ان کے ساتھیوں نے استغاثہ کے ساتھ تعاون کرنے سے انکار کر دیا تھا، اس لیے غیر حاضری میں مقدمے کی سماعت کی اجازت کے لیے ایک خصوصی آرڈیننس لانے کی کوشش کی گئی۔ جناح  نے اس آرڈیننس کے ذریعے قانون کی حکمرانی کو پہنچنے والے نقصان  پرحکومت پر شدید تنقید کی۔‘
انھوں نے دلیل دی کہ ’کوئی بھی جج جس کے پاس عدالتی ذہن یا انصاف کا احساس ہو، کبھی اس طرح کے مقدمے کا فریق نہیں بن سکتا اور بغیر کسی لرزہ اور ضمیر کی تڑپ کے موت کی سزا نہیں سنا سکتا۔ یہ ایک فریب ہے جسے آپ نافذ کرنے کی تجویز پیش کرتے ہیں۔ انھوں نے جس قانون کی نشاندہی کی وہ برطانوی کامن لا کے تقاضوں پر پورا اترنے میں ناکام رہا، ان کے انتہائی پرزور دلائل بھی قانونی ہی  تھے۔‘
احمد لکھتے ہیں کہ ’وائسرائے لارڈ منٹو کے دل میں جناح کے بارے میں ایک ممکنہ اتحادی کے طور پر کوئی بھی وہم تھا، جلد ہی دفن ہو گیا۔ جب منٹو نے جناح کو جنوبی افریقہ میں ہندوستانیوں کے ساتھ سلوک کو بیان کرتے ہوئے ’سخت اور ظالمانہ‘ کے الفاظ استعمال کرنے پر سرزنش کی۔‘
جناح نے جواب دیا: ’مائی لارڈ! مجھے زیادہ  سخت زبان استعمال کرنی چاہیے لیکن میں اس کونسل کے آئین سے پوری طرح واقف ہوں، اور میں ایک لمحے کے لیے بھی اس سے تجاوز نہیں کرنا چاہتا۔ لیکن میں یہ کہتا ہوں کہ ہندوستانیوں کے ساتھ جو سلوک کیا گیا ہے وہ سخت ترین ہے اور اس ملک میں یہ احساس متفقہ ہے۔‘
پروفیسر ڈی کے مطابق جناح نے مسلم قانون کی اصلاح میں اہم کردار ادا کیا۔
’انھوں نے 1913 کے مسلم وقف کی توثیق کرنے والے ایکٹ کے لیے لابنگ کی اور اسے نافذ کروایا۔ بعد ازاں اپنے کیریئر میں، جناح نے 1937 میں شریعت ایکٹ کا مسودہ تیار کیا اور اسے پیش کیا، اس ایکٹ میں کہا گیا کہ شریعت کا قانون ہندوستان کے تمام مسلمانوں پر لاگو ہو گا۔ اس ایکٹ نے روایتی قانون کو ختم کر دیا جو مسلمانوں میں رائج تھا اور جس کے ذریعے بہت سے معاملات میں مُسلم خواتین کے ان حقوق سے انکار کیا جن کی انھیں شریعت کے تحت ضمانت دی گئی تھی، جیسے  وراثت میں حق اور اس نے ایک مشترکہ قانون کے تحت متحد مسلم کمیونٹی کے تصور کو فروغ دینے میں بھی مدد کی۔‘
جناح کا طرز زندگی اعلیٰ طبقے کے انگریز پیشہ ور وکیل جیسا تھا۔
احمد لکھتے ہیں کہ اُن کے بارے میں کہا گیا ہے کہ ’وہ ایک ہی سلک ٹائی کو دو بار نہیں پہنتے تھے اور ان کی الماری میں تقریباً 200 ہاتھ سے تیار کردہ سوٹ تھے۔ مہنگے کپڑے، جو شاید برطانوی ہندوستان میں ایک کامیاب وکیل کے لیے ضروری تھے، جناح کی بنیادی خواہش تھی۔ لباس کے غیر معمولی ذوق کے باوجود جناح عمر بھر پیسے کے معاملے میں محتاط رہے۔‘
1930 کی دہائی کے اوائل میں جناح لندن کے ہیمپسٹڈ علاقے میں ایک بڑے گھر میں رہتے تھے، ان کے پاس ایک انگریز ڈرائیور تھا جو ان کی بینٹلے کار چلاتا تھا اور ایک انگریز ان کا خادم تھا۔ احمد جناح کی بیٹی دینا کا حوالہ دیتے ہوئے لکھتے ہیں کہ اُن کے پاس دو باورچی تھے، ہندوستانی اور آئرش، اور جناح کا پسندیدہ کھانا سالن اور چاول تھے جبکہ انھیں بلیئرڈ کھیلنے میں مزہ آتا تھا۔
’دینا کو یاد ہے کہ ان کے والد انھیں تھیٹر، پینٹومائمز اور سرکس دکھانے لے جاتے تھے۔‘
احمد کے مطابق جو کچھ ان کے پاس تھا وہ قانونی طور پر بنایا گیا تھا، وکیل اور ایک نجی سرمایہ کار کے طور پر مہارت سے۔
اے جی نورانی اپنے ایک مضمون ’ان ڈیفنس آف جناح‘ میں لکھتے ہیں کہ جناح کے لیے، بطور وکیل ان کے ضابطہ اخلاق سے وابستگی سب سے پہلے تھی، جیسا کہ ایک کمیونسٹ کے دفاع سے ظاہر ہوتا ہے۔
’جناح یقیناً کمیونسٹ نظریے کے مخالف تھے۔ لیکن بطور وکیل ان کے ضابطہ اخلاق سے ان کی وابستگی سب سے پہلے آئی۔ اس سے یہ بھی پتا چلتا ہے کہ وہ نفرت سے پاک تھے۔‘
نورانی لکھتے ہیں کہ ’جناح کا ایک اصول تھا کہ بلا معاوضہ مقدمہ نہ لیتے۔ اُن کے بھتیجے اکبر اے پیر بھوائے، جو اُن کے چیمبر میں ایک جونیئر بھی تھے، بمبئی بار میں اپنے ساتھیوں کو  بتاتے کہ وہ اس اصول میں نرمی نہ کرتے۔ جناح اس کے بجائے ممکنہ مدعی سے فنڈز جمع کرنے کے لیے کہتے، اور خود بھی اس میں حصہ  ڈالتے۔‘
’دوسری طرف وہ پیشہ ورانہ اخلاقیات اور آداب کے ساتھ اپنی وابستگی میں نڈر اور سمجھوتا نہ کرنے والے تھے۔ ایک مدعی کے پاس پیسوں کی کمی تھی اور اس نے التجا کی کہ جناح اس فیس کو قبول کر لیں جو وہ پیش کرے اور جب تک فیس چلے وہ  مشورہ دیں، کیونکہ وہ گھنٹے کے حساب سے فیس وصول کر رہے تھے۔ جناح نے اتفاق کیا۔ اپنا مشورہ دیا اور دی گئی فیس کا کافی حصہ یہ کہتے ہوئے واپس کر دیا کہ انھوں نے جو کچھ متعلقہ تھا پڑھ لیا ہے۔‘
’1930 کی دہائی کے اوائل تک وہ مبینہ طور پر صرف وکالت سے چالیس ہزار روپے ماہانہ کما رہے تھے جو اس وقت ایک بہت بڑی آمدن تھی۔ جناح کو موہن داس گاندھی جیسے اُن کے مخالفین بھی، برصغیر کے سرکردہ وکیلوں میں سے ایک اور اس وجہ سے سب سے زیادہ معاوضہ لینے والوں میں شمار کرتے تھے۔‘
’ان کی اچھی سرمایہ کاری پر بھی گہری نظر تھی، حصص اور جائیداد میں کامیابی کے ساتھ سرمایہ لگاتے۔ ان کے مکانات شاندار تھے: لندن میں ہیمپسٹڈ، بمبئی میں مالابار ہل پر اور دلی میں 10 اورنگ زیب روڈ پر ایڈون لیوٹینز کا ڈیزائن کردہ گھر۔‘
انڈیا کے سابق وزیرِ خارجہ کے نٹور سنگھ جناح کو ’1947 سے پہلے کا سب سے کامیاب ہندوستانی سیاست دان‘ قرار دیتے ہوئے لکھتے ہیں کہ ’ایک ذہین اور شاندار سیاستدان بننے سے پہلے جناح ایک شاندار وکیل تھے۔‘
وہ لکھتے ہیں کہ ’(انھوں نے) تقریباً ساری زندگی بمبئی میں گزاری۔ 35 سال کی عمر میں وہ کروڑ پتی ہو گئے۔‘
اکبر ایس احمد کے مطابق ’جناح کی دولت نے انھیں ایک آزادی دی کہ وہ جو کہنا چاہتے کہتے۔ عدالت کے اندر، عدالت سے باہر، سیاست میں، قانون ہی ان کے محل نظر ہوتا۔‘
پروفیسر ڈی لکھتے ہیں کہ پاکستان جناح کا آخری مقدمہ تھا۔

### Article 67 ###
پاکستانی یوٹیوبر سعد الرحمان (ڈکی بھائی) نے غیر قانونی جوئے کی ایپس کی تشہیر کے مقدمے میں ضمانت پر رہائی کے بعد نیشنل سائبر کرائم انوسٹیگیشن اتھارٹی (این سی سی آئی اے) کے افسران پر تشدد اور رشوت مانگنے سمیت دیگر سنگین الزامات عائد کیے ہیں۔
ڈکی بھائی کو رواں برس اگست میں اُس وقت لاہور ایئر پورٹ سے حراست میں لیا گیا تھا، جب وہ اپنی اہلیہ عروب جتوئی کے ہمراہ ملائیشیا جا رہے تھے۔ لگ بھگ تین ماہ بعد اُنھیں 26 نومبر کو لاہور ہائیکورٹ کے حکم پر ضمانت پر رہا کیا گیا ہے۔
سعد الرحمان، اُن کی اہلیہ عروب جتوئی اور دیگر ملزمان کے خلاف این سی سی آئی اے نے عام پاکستانی شہریوں کو آن لائن جوا کھلانے والی ایپلیکشنز میں سرمایہ کاری کرنے پر اُکسانے کے الزامات کے تحت مقدمہ درج ہے۔
ضمانت پر رہائی کے بعد اپنے یوٹیوب چینل پر گفتگو کرتے ہوئے سعد الرحمان نے این سی سی آئی اے کے دو افسران پر تشدد کرنے اور کروڑوں روپے رشوت طلب کرنے کے الزامات عائد کیے ہیں۔
انھوں نے دعویٰ کیا کہ گرفتاری کے بعد انھوں نے تفتیش کے عمل میں این سی سی آئی اے کے ساتھ مکمل تعاون کیا، لیکن اس کے باوجود افسران نے اُنھیں تشدد کا نشانہ بنایا۔
سعد الرحمان کے الزامات پر مختصر ردِعمل دیتے ہوئے این سی سی آئی اے کے ترجمان نے بی بی سی کو بتایا کہ ’بدعنوانی میں افراد ملوث ہوتے ہیں، ادارے نہیں اور ان کا ادارہ اپنے افسران کی جانب سے کسی بھی قسم کی کرپشن کے خلاف سخت اور ناقابلِ سمجھوتہ زیرو ٹالرنس کی پالیسی پر عمل پیرا ہے۔‘
ڈکی بھائی کا کہنا تھا کہ تفتیش کے دوران ایک افسر نے ’ایک سات سالہ بچے کو ویڈیو کال کی اور کہا کہ ’کیا تم اسے جانتے ہو، بچے نے جواب دیا کہ یہ ڈکی بھائی ہیں، اس پر انھوں نے مجھ پر تشدد کرتے ہوئے کہا کہ یہ جوئے کی تشہیر کرتا ہے، تم آئندہ اِس کی ویڈیوز مت دیکھنا۔‘
انھوں نے مزید الزام لگایا کہ دورانِ حراست اُن پر بار بار زور دیا جاتا رہا ہے کہ اگر وہ مقدمہ ختم کروانا چاہتے ہیں تو افسران سے ڈیل کر لیں اور اس سلسلے میں سات سے آٹھ کروڑ روپے رشوت طلب کی گئی۔
’میں نے این سی سی آئی اے والوں سے کہا کہ میرے پاس اتنی رقم نہیں ہے اور میں نے حال ہی میں گھر لیا ہے اور بہت سے پیسے وہاں خرچ ہو گئے ہیں۔‘ سعد الرحمان کے مطابق یہ بتانے پر افسر نے اُن پر ’تھپڑوں کی بارش‘ کر دی۔
سعد الرحمان نے دعویٰ کیا کہ اُن کے پاس اپنے ڈیٹیجل والٹ میں بٹ کوائن اور ایتھیریئم سمیت نو کروڑ پاکستانی روپے مالیت کی کرپٹو کرنسی تھی جسے ’تفتیشی افسر نے اپنے ذاتی اکاؤنٹ میں منتقل کیا۔‘
اُنھوں نے الزام عائد کیا کہ جب اُنھوں نے رشوت دینے سے انکار کیا تو یہ نو کروڑ روپے ایک دوسرے افسر نے اپنے اکاونٹ میں ٹرانسفر کر لیے۔
سعدالرحمان کا کہنا تھا کہ یہ بات اُنھوں نے این سی سی آئی کے ایک افسر کو بتائی، جس کے بعد یہ بات این سی سی آئی اے کے پورے آفس میں مشہور ہو گئی اور اس پر انھیں ایک بار پھر تشدد کا نشانہ بنایا گیا اور منتقل کی گئی اس رقم کو سرکاری وصولی میں ظاہر کیا۔
ڈکی بھائی نے یہ الزام بھی لگایا کہ اُن کی اہلیہ عروب جتوئی کا مقدمے میں نام شامل کرنے کی دھمکی دیتے ہوئے ایک کروڑ روپے رشوت طلب کی گئی۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
واضح رہے کہ سعدالرحمان، ویڈیو میں جن افسران کا نام لیتے رہے، اُنھوں نے ڈکی بھائی کی گرفتاری کے بعد مختلف پوڈ کاسٹ اور ٹی وی انٹرویوز میں الزامات عائد کیے تھے کہ سعدالرحمان نئی نسل کو خراب کر رہے تھے۔
بعدازاں ان افسران کو اسی کیس میں رشوت خوری اور اختیارات کے ناجائز استعمال کے الزامات کے تحت حراست میں لے لیا گیا تھا۔
ان الزامات پر مؤقف دیتے ہوئے این سی سی آئی اے کے ترجمان کا کہنا تھا کہ ’بدعنوانی میں ادارے نہیں، بلکہ افراد ملوث ہوتے ہیں۔ این سی سی آئی اے اپنے افسران کی کسی بھی قسم کی بدعنوانی سے متعلق سخت اور ناقابلِ سمجھوتہ زیرو ٹالرنس پالیسی پر عمل کرتی ہے۔ اس معاملے پر تمام تر کارروائی خالصتاً میرٹ پر اور مکمل قانونی طریقہ کار کے مطابق جاری ہے۔‘
ترجمان کا مزید کہنا تھا کہ ایف آئی اے اینٹی کرپشن سیل پہلے ہی اس معاملے پر تحقیقات شروع کر چکا ہے۔
خیال رہے کہ ایف آئی اے سعد الرحمان عرف ڈکی بھائی کے اہلخانہ سے ملزم اور اُن کی اہلیہ کو ریلیف دینے کے عوض 90 لاکھ روپے رشوت لینے، اختیارات کے ناجائز استعمال اور دیگر الزامات کے تحت نیشنل سائبر کرائم انوسٹیگیشن اتھارٹی کے چھ افسران سمیت نو افراد کے خلاف مقدمہ درج کیا تھا۔
جن ملزمان کے خلاف مقدمہ درج کیا گیا اُن میں این سی سی آئی اے کے ایڈیشنل ڈائریکٹر سرفراز چوہدری، ڈپٹی ڈائریکٹر زوار احمد، اسسٹنٹ ڈائریکٹرز شعیب ریاض اور مجتبیٰ ظفر جبکہ این سی سی آئی اے ہیڈکوارٹر میں تعینات ڈپٹی ڈائریکٹر آپریشن محمد عثمان اور ڈپٹی ڈائریکٹر ایاز خان شامل ہیں۔
صرف ڈیرھ سال قبل قائم ہونے والے اس ادارے یعنی ’این سی سی آئی اے‘ کے کئی افسران اور اہلکاروں پر کرپشن اور اختیارات کے ناجائز استعمال کا الزام لگنے کے بعد اس ادارے کی کارکردگی پر سوالات اُٹھائے جاتے رہے ہیں۔
سعد الرحمان پر الزام ہے کہ وہ ان چند پاکستانی یوٹیوبرز اور سوشل میڈیا انفلوئینسرز میں شامل ہیں جنھوں نے اپنی شہرت کا فائدہ اٹھاتے ہوئے اور مالی فائدے حاصل کرنے کی غرض سے عام پاکستانی شہریوں کو جوئے کی ایپس میں سرمایہ کاری کرنے پر اُکسایا جس کے نتیجے میں بہت سے لوگ اپنی جمع پونجی سے ہاتھ دھو بیٹھے۔
اس معاملے میں 20 اکتوبر کو این سی سی آئی اے نے مقدمے کا چالان لاہور کی مقامی عدالت میں جمع کروایا تھا جس میں ڈکی بھائی، ان کی اہلیہ عروب جتوئی اور ان کے مینیجر سبحان کو مرکزی ملزمان نامزد کیا گیا ہے۔
سعد الرحمان عرف ڈکی بھائی کا شمار پاکستان کے ان یو ٹیوبرز میں ہوتا ہے جن کے فالوورز کی تعداد لاکھوں میں ہے۔ وہ سوشل میڈیا پر اپنی مزاحیہ ویڈیوز اور فیملی وی لاگز کے لیے جانے جاتے ہیں۔
ان کی جانب سے پوسٹ کیا جانے والا مواد ماضی میں بھی متنازع رہا ہے۔ رواں برس کے آغاز میں بھی انھیں اس وقت قانونی پریشانی کا سامنا کرنا پڑا جب ان کی موٹروے پر لاپرواہی سے ڈرائیونگ کی ایک ویڈیو وائرل ہوئی تھی تاہم لاہور ہائیکورٹ نے انھیں اس مقدمے میں حفاظتی ضمانت دے دی تھی۔
نیشنل سائبر کرائمز انویسٹیگشن ایجنسی (این سی سی آئی اے) پاکستان میں سائبر کرائمز کو روکنے کا ذمہ دار ادارہ ہے۔
اس سے قبل سائبر کرائمز سے نمٹنے کا کام وفاقی تحقیقاتی ادارے (ایف آئی اے) کے سائبر کرائمز ونگ کے پاس تھا، مگر پھر مئی 2024 میں حکومت نے این سی سی آئی اے کی بنیاد رکھی اور ایف آئی اے کے پاس موجود تمام سائبر کرائمز کے مقدمات اس نئی ایجنسی کے پاس منتقل ہو گئے۔
این سی سی آئی اے میں متعدد افسران اور اہلکار کا تعلق ماضی میں ایف آئی اے سے ہی رہا ہے۔

### Article 68 ###
اڈیالہ جیل میں قید سابق وزیر اعظم عمران خان کی جانب سے علاج کے باوجود دائیں آنکھ میں  صرف 15 فیصد بینائی رہ جانے کی شکایت کے بعد سپریم کورٹ نے چار دن کے اندر سابق وزیر اعظم کا طبی معائنہ کروانے اور اُن کی اپنے بیٹوں سے بات کروانے کا حکم دیا ہے۔
سپریم کورٹ کی جانب سے وفاقی حکومت کو حکم دیا گیا ہے کہ ماہر ڈاکٹروں کی موجودگی میں 16 فروری سے پہلے عمران خان کی آنکھ کا معائنہ کروایا جائے۔
چیف جسٹس یحییٰ آفریدی کی سربراہی میں سپریم کورٹ کے دو رکنی بینچ کی جانب سے عدالت کی طرف سے مقرر کیے گئے ’فرینڈ آف کورٹ‘ سلمان صفدر کی طرف سے عدالت میں پیش کی گئی رپورٹ کی روشنی میں یہ حکم دیا۔
سپریم کورٹ میں سماعت کے دوران اٹارنی جنرل نے عدالت کو بتایا کہ آئی سپیشلسٹ کی ٹیم جلد ہی اڈیالہ جیل کا دورہ کرے گی اور سابق وزیر اعظم کی آنکھ کا معائنہ کیا جائے گا۔ اٹارنی جنرل نے اس موقع پر سپریم کورٹ کو یہ یقین دہانی بھی کروائی کہ عمران خان کی اُن کے بچوں سے بذریعہ فون بات بھی کروائی جائے گی۔
عمران خان نے جیل میں اپنی مصروفیات، مشکلات اور سہولیات سے متعلق بیرسٹر سلمان صفدر کو کیا بتایا اور انھوں نے خود کیا دیکھا، یہ انھوں نے اپنی رپورٹ میں درج کیا ہے۔
اپنی رپورٹ میں سلمان صفدر نے لکھا ہے کہ وہ دوپہر دو بجے اڈیالہ جیل پہنچے اور دو بج کر 35 منٹ پر ایک کمرے میں سپرنٹنڈنٹ اور ڈپٹی سپرنٹنڈٹ جیل کی موجودگی میں ان کی عمران خان سے ملاقات ہوئی۔
ملاقات کے آغاز پر بیرسٹر سلمان صفدر نے عمران خان کو اپنے آنے کا مقصد بتایا اور یہ بھی کہا کہ عدالت کے حکم پر وہ ان حالات کا جائزہ لیں گے جن میں عمران خان کو رکھا گیا ہے۔
عدالت میں جمع کرائی گئی بیرسٹر سلمان صفدر کی رپورٹ کے مطابق عمران خان نے بتایا کی کہ گذشتہ تین ماہ سے انھیں نظر میں کمی کی شکایت ہے ’حالانکہ اکتوبر 2025 تک ان کی نظر بالکل ٹھیک تھی۔‘
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
رپورٹ کے مطابق عمران خان نے بیرسٹر سلمان صفدر کو بتایا کہ انھوں نے جیل سپرنٹنڈنٹ ساجد بیگ سے شکایت کی کہ انھیں دھندلا نظر آتا ہے لیکن جیل حکام نے کوئی بھی کارروائی نہ کی۔ ’وقت گزرنے کے ساتھ انھیں دائیں آنکھ سے نظر آنا بالکل ہی بند ہو گیا۔ اس کے بعد پمز سے ایک ڈاکٹر کو ان کے معائنے کے لیے بلایا گیا۔‘
بیرسٹر سلمان کی رپورٹ کے مطابق عمران خان نے بتایا کہ علاج اور انجیکشن کے باوجود ان کی دائیں آنکھ صرف 15 فیصد ہی کام کرتی ہے۔
رپورٹ میں وکیل نے لکھا ہے کہ عمران خان اپنی بینائی کم ہونے اور بر وقت طبی امداد نہ ملنے پر واضح طور پر پریشان تھے۔ ’ملاقات کی دوران ان کی آنکھوں سے پانی بہتا رہا اور وہ ٹشو سے اسے صاف کرتے رہے۔‘
رپورٹ میں درج ہے کہ جیل سپرنٹنڈنٹ نے سلمان صفدر کو بتایا کہ پمز ہسپتال کے ڈاکٹر محمد عارف عمران خان کی دیکھ بھال کر رہے ہیں اور جیل میں ڈیوٹی پر موجود ڈاکٹر دن میں تین بار عمران خان کا بلڈ پریشر اور آکسیجن لیول چیک کرتے ہیں۔
وکیل کے مطابق عمران خان نے کہا کہ ان کی عمر کے لحاظ سے باقاعدگی سے خون کے ٹیسٹ کرانے کی ضرورت ہے لیکن ایسا نہیں ہوتا۔ ’انھوں نے کہا کہ پہلے ذاتی ڈاکٹروں ڈاکٹر فیصل سلطان اور ڈاکٹر عاصم یوسف کو ان تک رسائی دی جاتی تھی لیکن جب سے انھیں نظر کم آنے کی شکایت پیدا ہوئی تب سے ان کے ذاتی ڈاکٹروں کو رسائی نہیں دی گئی۔‘
عمران خان نے کہا کہ ’تین ماہ تک تو انھیں صرف آنکھوں میں ڈالنے کے لیے قطرے دیے جاتے رہے جس کا کوئی فائدہ نہ ہوا اور ان کی دائیں آنکھ کی نظر بہت زیادہ کم ہو گئی۔‘
عدالت کو جمع کرائی گئی رپورٹ کے مطابق عمران خان نے یہ بھی کہا کہ ’73 سال عمر ہونے کی وجہ سے انھیں یہ ضرورت بھی محسوس ہوتی ہے کہ ان کے دانتوں کا معائنہ کرایا جائے لیکن بار بار درخواست کے باوجود دو سال کے دوران کسی بھی دانتوں کے ڈاکٹر نے ان کا معائنہ نہیں کیا۔‘
عمران خان نے اپنی روز مرہ کی جو مصروفیات بتائیں وہ بھی رپورٹ میں درج ہیں۔
ان کے مطابق، عمران خان صبح نو بج کر 45 منٹ پر ناشتہ کرتے ہیں۔ پھر تقریباً ساڑھے 11 بجے تک قرآن پڑھتے ہیں۔ اس کے بعد وہ ورزش کے لیے دستیاب سامان پر ورزش کرتے ہیں۔ اس سامان میں ایک ورزش کرنے والی سائیکل ہے، نو کلو گرام وزن والے دو ڈمبل اور ایک بار۔
دوپہر ایک بج کر 15 منٹ پر غسل کرنے کے بعد عمران خان کو احاطے میں چہل قدمی کی اجازت دی جاتی ہے۔ ان کی مرضی ہوتی ہے کہ وہ بیٹھے رہیں یا چلیں پھریں۔
دوپہر کا کھانا عمران خان دوپہر ساڑھے تین بجے سے لے کر چار بجے تک کھاتے ہیں۔ شام کے پانچ بجے انھیں ایک بار پھر چہل قدمی کی اجازت دی جاتی ہے۔
شام ساڑھے پانچ سے اگلی صبح 10 بجے تک انھیں جیل کی کوٹھڑی میں بند رکھا جاتا ہے۔
سلمان صفدر کی رپورٹ کے مطابق عمران خان نے انھیں بتایا کہ صبح ناشے میں وہ کافی کا ایک کپ، دلیہ اور چند کھجوریں لیتے ہیں۔ دوپہر کے کھانے میں کیا کھانا ہے، اس کی ہفتہ وار ترتیب بھی عمران خان خود بناتے ہیں اور اخراجات ان کا خاندان ادا کرتا ہے۔ اس میں دو دن چکن، دو دن گوشت، دو دن دال اور دو دن چاٹ یا اس نوع کا ہلکا پھلکا کھانا ہوتا ہے۔
رپورٹ کے مطابق عمران خان نے بتایا کہ انھیں پینے کے لیے نیسلے کا بوتل والا پانی دیا جاتا ہے۔ رات کے کھانے میں وہ صرف پھل، دودھ اور کھجوریں لیتے ہیں۔
رپورٹ میں عمران خان کے حوالے سے لکھا گیا ہے کہ جیل کی ان کی کوٹھڑی میں ایک کرسی، میز، بیڈ اور ہینگر ہے۔ انھوں نے یہ بھی کہا کہ دن اور رات کے وقت روشنی اور ہوا کا مناسب انتظام ہے۔ یہ بھی بتایا کہ جیل کی کوٹھڑی میں کوئی برتن یا چمچ کانٹے وغیرہ نہیں رکھے جاتے۔
سلمان صفدر کے مطابق عمران خان نے انھیں بتایا کہ کپڑے دھونے، صفائی کرنے، بستر کی چادریں بدلنے اور غسل خانہ صاف کرنے میں مدد کے لیے انھیں ایک مشقتی دیا گیا ہے۔
سلمان صفدر کو عمران خان نے کہا کہ وہ صفائی کے انتظامات سے مطمئن ہیں اور غسل خانے کی ضرورت کی اشیا بھی مانگنے پر فراہم کر دی جاتی ہیں۔ عمران خان نے بتایا کہ سردیوں کے دوران انھیں درمیانے سائز کا ہیٹر فراہم کیا جاتا ہے اور گرم پانی ہر وقت دستیاب رہتا ہے۔
رپورٹ کے مطابق عمران خان نے سلمان صفدر سے کہا کہ گرمیوں کے موسم میں حالات زندگی خاص طور پر مشکل ہو جاتے ہیں کیوں کہ ’ایک تو شدید گرمی اور حبس ہوتا ہے، دوسرا، مکھیاں اور مچھر کنٹرول کرنے کے انتظامات بھی ناکافی ہیں۔ عمران خان نے کہا کہ وہ مچھروں کو بھگانے والا لوشن لگاتے ہیں اور ان کے پاس کمرے میں ایئر کولر بھی ہے لیکن زیادہ فائدہ نہیں ہوتا۔‘
عمران خان نے کہا کہ اس وجہ سے گرمیوں کا موسم خاص طور پر مشکل رہتا ہے اور ان کی نیند اور آرام متاثر ہوتا ہے۔
رپورٹ کے مطابق سلمان صفدر کے پوچھنے پر عمران خان نے بتایا کہ انھیں فریج فراہم نہیں کیا گیا ہے بلکہ چیزیں ٹھنڈی رکھنے والا ایک ڈبہ دیا گیا ہے لیکن شدید موسم میں اس کا زیادہ فائدہ نہیں ہوتا۔ عمران خان نے اس پر عدم اطمینان کا اظہار کیا اور بتایا کہ گرمیوں کے مہینوں میں دو یا تین بار وہ فوڈ پوائزننگ کا شکار ہوئے۔
عدالت کو جمع کرائی گئی رپورٹ کے مطابق عمران خان نے سلمان صفدر کو بتایا کہ جو احاطہ انھیں دیا گیا ہے اس میں نگرانی کرنے والے 10 کیمرے ہیں، ایک کیمرے کی پہنچ وہاں تک ہے جہاں وہ شاور لیتے ہیں۔ لیکن ان کی کوٹھڑی کے اندر کوئی کیمرہ نہیں لگایا گیا۔
رپورٹ میں درج ہے: عمران خان نے یہ شکایت بھی کی کہ انھیں اپنے وکیل اور قانونی ٹیم سے ملاقات نہیں کرنے دی جا رہی۔ جس کی وجہ سے وہ اپنے کیسز کی اپ ڈیٹ نہیں لے پا رہے اور اپنی ٹیم کو ہدایات نہیں دے پا رہے۔
سلمان صفدر کو عمران خان نے یہ بھی بتایا کہ ان کی بہنوں اور اہل خانہ کو بھی ان سے ملنے نہیں دیا جا رہا۔ جب کہ نئے سپرنٹنڈنٹ جیل کی تعیناتی کے بعد انھیں ہر منگل کو 30 منٹ کے لیے اپنی بیگم بشریٰ بی بی سے ملنے دیا جاتا ہے۔ انھوں نے بتایا کہ عدالتی احکامات کے باوجود سنہ 2025 میں صرف دو بار ان کی برطانیہ میں موجود اپنے بیٹوں قاسم اور سلیمان سے ملاقات کرائی گئی۔
رپورٹ کے مطابق عمران خان نے سلمان صفدر کو بتایا کہ ’انھیں زیادہ کسی چیز کی خواہش نہیں، وہ صرف ان چیزوں کی فراہمی کی توقع رکھتے ہیں جو ان کی بقا کے لیے ضروری ہیں۔‘
رپورٹ میں لکھا ہے کہ اس بات چیت کے بعد سلمان صفدر سپرنٹنڈنٹ اور ڈپٹی سپرنٹنڈنٹ کے ہمراہ وہ حالات دیکھنے گئے جن میں عمران خان کو رکھا جا رہا ہے۔ جبکہ عمران خان اپنی اہلیہ سے ملاقات کے لیے چلے گئے۔
سلمان صفدر لکھتے ہیں کہ جس احاطے میں عمران خان کو رکھا گیا ہے اس کے گرد دیواریں 12 فٹ کی ہیں اور ان پر خاردار تاریں لگائی گئی ہیں۔ پوچھنے پر ڈپٹی سپرنٹنڈنٹ جیل نے بتایا کہ یہاں پانچ وارڈر اور ایک نائب سپرنٹنڈٹ ہفتے کے ساتوں دن 24 گھنٹے موجود رہتے ہیں۔
رپورٹ کے مطابق احاطے میں ایک 12 ضرب 30 فٹ کا سبز قطعہ بھی ہے۔ بتایا گیا کہ یہاں دن کے وقت عمران خان ورزش کرتے ہیں، چہل قدمی کرتے ہیں اور دھوپ سینکتے ہیں۔
اس کے بعد سلمان کو کچن لے جایا گیا۔ کھانا پکانے کا سامان اور مصالحہ جات وہاں موجود تھے۔ سلمان صفدر نے لکھا ہے کہ وہاں صفائی کچھ زیادہ بہتر ہو سکتی تھی۔
رپورٹ کے مطابق سلمان صفدر نے دیکھا کہ جیل کی کوٹھڑی میں ہائی وولٹیج کے تین لائٹ بلب، ایک چھت والا پنکھا، ایک گرم ہوا پھینکنے والا ہیٹر، دو میزیں، ایک دیوار گیر گھڑی، ایک بستر، ایک کرسی اور ایک چھوٹی الماری تھی۔
سلمان صفدر لکھتے ہیں کہ کوٹھڑی کی دیوار پر 32 انچ کا ٹی وی نصب تھا۔ جب اسے چلانے کی درخواست کی گئی تو معلوم ہوا کہ وہ کام نہیں کر رہا تھا۔ کپڑے لٹکانے کے لیے کوئی الماری نہیں تھی اس لیے عمران خان کے کپڑے بکھرے پڑے تھے۔
سلمان صفدر لکھتے ہیں کہ معائنہ کرنے پر انھیں وہ کرسی بھی غیر آرام دہ محسوس ہوئی جو عمران خان کی کوٹھڑی میں ہے۔
رپورٹ کے مطابق عمران خان کے جیل کی کوٹھڑی میں جو بستر تھا اس پر ایک گدا، چار تکیے اور دو کمبل پڑے تھے۔ بستر کے نیچے جوتوں کے چار جوڑے رکھے تھے۔ فرش پر ایک قالین، جائے نماز، تسبیح اور دو تولیے بھی کمرے میں موجود تھے۔
رپورٹ میں لکھا ہے کہ عمران خان کی جیل کی کوٹھڑی میں 100 کتابیں، دو سیب، دو ڈمبیل، ٹشو پیپر، ائیرفریشنر، شیونگ جیل اور شیونگ کٹ پڑی تھی۔ غسل خانے کے واش بیسن میں گرم اور ٹھنڈے پانی کا انتظام تھا۔ ایک آئینہ بھی غسل خانے میں رکھا گیا تھا۔
سلمان صفدر لکھتے ہیں ٹوائلٹ جیل کے کمرے کے ساتھ ہی ہے لیکن اس میں ہوا باہر پھینکنے کا کوئی نظام نصب نہیں جبکہ صفائی بھی کچھ بہتر ہو سکتی تھی۔
رپورٹ کے مطابق عمران خان نے اپنے تحفظ کے انتظامات، جیل کے اندر زندگی کے حالات اور کھانے کی فراہمی پر اطمینان کا اظہار کیا۔
رپورٹ میں سلمان صفدر نے سفارش کی کہ عمران خان کی آنکھ کی بیماری پر سنجیدگی سے توجہ دی جائے اور ماہرین کی ایک ٹیم سے معائنہ کرایا جائے۔
’عمران خان کے ذاتی معالجین کو بھی ان تک رسائی دی جائے، عمران خان جو کتابیں چاہیں ان کی فراہمی یقینی بنائی جائے، عمران خان کو اپنے رشتہ داروں سے ملاقات اور بیٹوں سے بات کی اجازت دی جائے، وکلا سے ملاقات کی اجازت دی جائے، عمران خان کی کوٹھڑی میں مکھیوں اور مچھروں سے بچاؤ کے انتطامات کیے جائیں اور کھانا رکھنے کے لیے فریج فراہم کیا جائے۔‘
سلمان صفدر کی طرف سے عدالت میں پیش کی گئی رپورٹ کی روشنی میں پاکستان کی سپریم کورٹ نے وفاقی حکومت کو حکم دیا ہے کہ سپیشلسٹ ڈاکٹروں کی موجودگی میں 16 فروری سے پہلے سابق وزیر اعظم عمران خان کی آنکھ کا معائنہ کروایا جائے۔
یاد رہے کہ عمران خان کی دائیں آنکھ میں سینٹرل ریٹینل وین آکلوژن کا دعویٰ کرتے ہوئے گذشتہ ماہ پاکستان تحریک انصاف نے کہا تھا کہ ان کی آنکھ کی رگوں میں ’خطرناک رکاوٹ‘ پیدا ہو چکی ہے۔ تاہم بیرسٹر صفدر کی جانب سے سپریم کورٹ میں جمع کروائی گئی رپورٹ میں کسی مخصوص بیماری کا تذکرہ نہیں کیا گیا ہے۔
پی ٹی آئی نے اپنے بیان میں کہا تھا کہ ’ڈاکٹروں کے مطابق یہ نہایت حساس اور سنگین طبی مسئلہ ہے، جس کا بروقت اور مناسب علاج نہ ہونے کی صورت میں مستقل بینائی متاثر ہونے کا شدید خدشہ موجود ہے۔‘
اس کے کچھ روز بعد پاکستان کے وفاقی دارالحکومت اسلام آباد کے پمز ہسپتال نے سابق وزیر اعظم عمران خان کو 'دائیں آنکھ کی بینائی کمزور ہونے کی شکایت' پر ایک آپریشن تھیٹر میں طبی علاج فراہم کرنے کی تصدیق کی تھی۔
پمز ہسپتال کے ایگزیکٹیو ڈائریکٹر رانا عمران سکندر نے ایک ویڈیو بیان میں بتایا تھا کہ عمران خان نے دائیں آنکھ کی بینائی کمزور ہونے کی شکایت کی تھی جس کے بعد ان کی آنکھ میں سینٹرل ریٹینل وین آکلوژن کی تشخیص کی گئی تھی۔
سینٹرل ریٹینل وین آکلوژن کیا ہے؟
برطانیہ میں صحت عامہ کے ادارے این ایچ ایس کی ویب سائٹ کے مطابق معمر افراد میں بینائی کمزور ہونے کی عمومی وجہ ریٹینل وین آکلوژن یعنی پردۂ چشم کی نس میں رکاوٹ پیدا ہونا ہے جس سے وہاں خون کا لوتھڑا بن سکتا ہے۔
آنکھ کے کالے حصے کے پیچھے واقع پتلی تہہ ریٹینا کہلاتی ہے جو کہ پرانے وقتوں کے کیمروں کی فلم جیسی ہوتی ہے۔ نس میں رکاوٹ پیدا ہونے سے آنکھ سے خون یا دوسرے مائع ریٹینا میں لیک ہوتے ہیں جس سے زخم بنتے ہیں، سوجن ہوتی ہے یا آکسیجن کی قلت بھی ہوتی ہے۔ یوں روشنی جذب کرنے والی خلیات کے کام میں خلل پیدا ہوتی ہے اور بینائی کمزور ہوتی ہے۔
این ایچ ایس کے مطابق یہ حالت 60 سال سے کم عمر افراد میں عام نہیں۔
ریٹینل وین آکلوژن کی دو اقسام ہیں جن میں سے ایک سینٹرل رینیٹل وین آکلوژن کہلاتی ہے جس میں رکاوٹ مرکزی نس میں پیدا ہوتی ہے۔ این ایچ ایس کے مطابق اس حالت میں بینائی زیادہ بُری طرح متاثر ہوتی ہے۔
این ایچ ایس کی ویب سائٹ کے مطابق اس حالت کی وجوہات میں ہائی بلڈ پریشر، ہائی کالیسٹرول، گلاکوما، ذیابیطس، سگریٹ نوشی اور خون کی نایاب بیماریاں شامل ہیں۔
ماہرین کی رائے ہے کہ اس حالت کی جلد تشخیص ضروری ہے تاکہ اس کا علاج ممکن ہو سکے۔
اس حوالے سے بی بی سی اردو کی مکمل تحریر پڑھنے کے لیے یہاں کلک کیجیے۔۔۔

### Article 69 ###
پاکستان کی عدالتی تاریخ سیاسی مداخلتوں، آئینی بحرانوں، اور انتظامیہ کے اختیارات پر قابو پانے کی کوششوں سے بھری پڑی ہے۔ آئین کے ساتھ چھیڑ چھاڑ کرنے کی شارٹ سائیڈڈ پالیسیز اور وقتی فوائد کے لیے کی گئی تبدیلیاں نہ صرف انصاف کے حصول میں رکاوٹیں پیدا کرتی ہیں بلکہ مستقبل میں سبھی اداروں کی مشکلات میں اضافہ بھی کرتی ہیں۔ لیکن یہ بھی حقیقت ہے کہ کسی بھی معاشرے میں ارتقاء کے لیے آئینی ترامیم ناگزیر ہوتی ہیں لیکن کوشش ہمیشہ یہ کی جانی چاہیئے کہ یہ ترامیم انصاف کو فروغ دیں، اس کے حصول میں رکاوٹ نہ بنیں۔ اس ہفتے کے سیربین میں ان ہی نقات پر بحث کی گئی ہے۔
میزبان: عالیہ نازکی
پروڈیوسرز: عارف شمیم، حسین عسکری
وژول پروڈیوسر: سید علی کاظمی

### Article 70 ###
پاکستان کے سب سے بڑے شہر کراچی میں قانون نافذ کرنے والے اداروں نے مبینہ 'تخریب کاری کے ایک بڑے منصوبے' کو ناکام بنانے کا دعویٰ کیا ہے اور کہا کہ اس میں ملوث تین ملزمان کو گرفتار کرکے 200 کلوگرام سے زائد بارودی مواد قبضے میں لے لیا ہے۔ برآمد کیا گیا ہے۔
محکمہ انسداد دہشت گردی سندھ (سی ٹی ڈی) کے ایڈیشنل آئی جی ذوالفقار لاڑک اور ڈی آئی جی اظفر مہیسر نے پیر کے روز ایک مشترکہ پریس کانفرنس کے دوران دعویٰ کیا کہ گرفتار ملزمان کا تعلق کالعدم بلوچستان لبریشن آرمی (بی ایل اے) کے کمانڈر بشیر زیب گروپ اور مجید بریگیڈ سے ہے اور اس تمام تر کارروائی کی منصوبہ بندی بیرون ملک کی گئی تھی۔
انھوں نے کہا کہ جو دھماکہ خیز مواد ملا وہ بالکل تیار حالت میں تھا۔
ڈی آئی جی سی ٹی ڈی اظفر مہیسر نے بتایا کہ اس کارروائی کو پاکستان کی 'پریمیئر انٹیلیجنس ایجنسی (آئی ایس آئی) اور دیگر قانون نافذ کرنے والے اداروں کے اشتراک سے مکمل کیا گیا۔
انھوں نے کہا کہ 'قانون نافذ کرنے والے اداروں کو اندرونی اور بیرونی انٹیلیجنس ذرائع سے معلوم ہوا کہ شدت پسندوں نے کراچی سے 35 سے 40 کلومیٹر کے فاصلے پر کوئی مکان یا جگہ کرائے پر لے کر بارودی مواد رکھا ہے تاکہ کراچی شہر میں مختلف اہداف پر حملے کر کے ملکی سالمیت کو نقصان پہنچایا جا سکے۔ یہ اطلاع موصول ہونے کے بعد ایجنسیوں، سی ٹی ڈی اور سندھ اور بلوچستان میں قانون نافذ کرنے والے اداروں نے مشترکہ حکمت عملی ترتیب دی۔'
انھوں نے مزید کہا کہ 'اطلاعات کی بنیاد پر کراچی کی مغربی سرحد پر توجہ مرکوز کی گئی، کئی دنوں کی تگ و دو کے بعد رئیس گوٹھ (کراچی) میں دہشت گردوں کے ایک خفیہ ٹھکانے کا پتا چلا جہاں بارود اور دیگر تباہ کُن مواد موجود تھا۔'
'اس مقام پر پریمیئر انٹیلیجنس ایجنسی اور سی ٹی ڈی کی جانب سے مشترکہ چھاپہ مارا اور وہاں سے ایک شدت پسند کو گرفتار کیا گیا جبکہ تین سے چار شدت پسند وہاں سے فرار ہونے میں کامیاب رہے جن کی گرفتاری کے لیے کوششیں شروع کر دی گئیں۔ اُس مقام سے ایک مزدا ٹرک، جو دھماکہ خیز مواد سے بھرا ہوا تھا اور حملے کے لیے تیار تھا، قبضے میں لیا گیا، اس کے ساتھ ساتھ 30 سے زائد پلاسٹک کے بڑے ڈرم جن میں دھماکہ خیز موجود تھا وہ بھی اس مقام سے برآمد کیے گئے۔'
انھوں نے مزید کہا کہ 'اس کے علاوہ وہاں سے پانچ بڑے سلینڈر، جو بارودی مواد سے بھرے تھے، جبکہ دو ہزار کلوگرام بارودی مواد بشمول ڈیٹونیٹرز وغیرہ قبضے میں لیے گئے۔'
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
سی ٹی ڈی کے مطابق گرفتار شدت پسند کی نشاندہی پر کراچی کے چھ مختلف مقامات پر چھاپے مارے گئے جن میں دو مزید دہشت گرد گرفتار ہوئے۔ 'بم ڈسپوزل سکواڈ کے عملے نے تمام تر بارودی مواد کو ناکارہ بنا دیا ہے۔ گرفتار ملزمان سے مزید تفتیش جاری ہے اور اس پورے نیٹ ورک کو کیفر کردار پہنچانے کے لیے کارروائیاں جاری ہیں۔'
انھوں نے بتایا کہ ملنے والے بارودی مواد میں سے کچھ مقدار کمرشل دھماکہ خیز مواد کی ہے جس میں مکسنگ کر کے اسے کراچی میں آئی ای ڈی کی شکل دی گئی۔  ایک سوال کے جواب میں اُن کا کہنا تھا کہ اس بارودی مواد کو بلوچستان کے پہاڑی راستوں سے خفیہ طریقے سے کراچی منتقل کیا گیا تھا۔
پاکستان انسٹٹیوٹ آف پیس سٹڈیز  کی سالانہ رپورٹ کے مطابق گذشتہ سال (2025) پاکستان میں قوم پرست عسکریت پسند تنظیموں کے حملوں میں اضافہ دیکھا گیا تھا اور اس دورانیے میں مجموعی طور پر 234 حملے ہوئے جن میں 339 افراد ہلاک اور 476 زخمی ہوئے ہیں۔
رپورٹ کے مطابق  سندھ میں سندھو دیش ریولیوشنری آرمی سے منسوب پانچ حملوں کے علاوہ، بلوچ عسکریت پسند گروہوں نے مجموعی طور پر 229 حملے کیے جن میں سے 225 بلوچستان میں جبکہ چار سندھ میں ہوئے۔

### Article 71 ###
’غربت اور مجبوری کی وجہ سے ہم نے اپنے خاندان کے چار بچوں کو سینکڑوں میل دور مزدوری کے لیے بلوچستان بھیجا، لیکن وہاں پیش آنے والے حالیہ واقعات میں وہ سب اپنی زندگی کی بازی ہار گئے۔‘
سندھ کے ضلع گھوٹکی کے علاقے اوباڑو سے تعلق رکھنے والے رفیق احمد نے بتایا کہ بیک وقت چار نوجوانوں کی ناگہانی موت نے اُن کے خاندان کو ہلا کر رکھ دیا، ایک ایسا صدمہ دیا جسے برداشت کرنا انتہائی مُشکل ہے۔
انھوں نے فون پر بی بی سی کو بتایا کہ ہلاک ہونے والوں میں ان کے تین بھتیجے اور ایک کزن کا بیٹا شامل ہے۔
نوشکی میں سرکاری حکام نے تصدیق کی ہے کہ 31 جنوری سے شروع ہونے والے شدت پسندوں کے حملوں میں نوشکی میں جو عام شہری مارے گئے ان میں سے پانچ کا تعلق سندھ سے تھا۔
نوشکی سمیت بلوچستان کے 12 شہروں کے مختلف مقامات پر 31 جنوری کو مسلح افراد نے حملہ کیا تھا جس میں درجنوں افراد ہلاک اور زخمی ہوگئے۔
رفیق احمد نے بی بی سی کو بتایا کہ ان کے تینوں بھتیجوں اور کزن کے بیٹے کی عمر 17 سال سے 20 سال کے درمیان تھیں اور ان میں سے کوئی بھی شادی شُدہ نہیں تھا۔
انھوں نے بتایا کہ ’ان میں سے سجاد حسین اور شہزاد حسین سگے بھائی تھے اور وہ ان کے بھائی فیض احمد کے بیٹے تھے جبکہ غلام عباس ان کے دوسرے بھائی مراد احمد کے بیٹے تھے۔ ان کے ساتھ مارے جانے والا خاندان کا چوتھا فرد کامران تھا جو کہ میرے چچا زاد بھائی کا بیٹا تھا۔‘
ان کا تعلق سندھ کے ضلع گھوٹکی کی تحصیل اوباڑو کے علاقے ’مرید شاخ‘ سے تھا۔
رفیق احمد نے بتایا کہ ’سجاد حسین نے چوتھی جماعت اور شہزاد حسین نے پانچویں جماعت تک تعلیم حاصل کی تھی جبکہ باقی دو بچے غربت کی وجہ سے کبھی سکول نہیں جا سکے۔
رفیق احمد نے بتایا کہ ’ہم غریب تھے اس لیے نہ صرف ہم ان کو پڑھا نہیں سکے بلکہ کم عمری میں ان کو ہمیں مزدوری کے لیے خود سے دور کرنا پڑا تاکہ وہ کچھ پیسے کما کر اپنے خاندان کی کفالت میں بڑوں کا ہاتھ بٹا سکیں۔‘
رفیق احمد نے بتایا کہ ان کے خاندان کے چاروں بچے تین ماہ قبل سندھ  کے ایک ٹھیکیدار کے ساتھ بلوچستان گئے تھے۔
انھوں نے کہا کہ ’پہلے ان کو ہوشاپ لے جایا گیا تھا جہاں سے ان کو کوئٹہ لایا گیا اور پھر وہ نوشکی گئے جہاں انھوں نے ڈگری کالج میں جاری تعمیراتی کام میں بطور مزدور کام کا آغاز کیا۔‘
واضح رہے کہ ہوشاپ پاکستان کے صوبہ بلوچستان کے ضلع کیچ میں واقع ایک علاقہ ہے، جو اپنی قدرتی خوبصورتی، تاریخی اہمیت اور بعض سکیورٹی صورتِ حال کی وجہ سے خبروں میں رہتا ہے۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
رفیق احمد کے مطابق 31 جنوری کو ہونے کے والے حملے کے بعد جب انھوں نے اپنے بچوں سے رابطے کے لیے موبائل فونز پر کال کرنا شروع کی تو ان سب کے فون مسلسل بند جا رہے تھے، جس کی وجہ سے ’ہمیں تشویش ہوئی تو نوشکی میں اُس ٹھیکیدار سے رابطہ کیا کہ جس کے ساتھ وہ کام کررہے تھے۔ ٹھیکیدار سے رابطہ کرنے پر ہمیں یہ معلوم ہوا کہ ہمارے چاروں بچے ہلاک ہو گئے ہیں۔‘
انھوں نے بتایا کہ ’چار نوجوان بچوں کی موت کی خبر کے ساتھ ہی ہمارے خاندان میں کہرام برپا ہوگیا۔ اس بڑے صدمے کی وجہ سے گھر کی خواتین کی آہ و بکا آپ بھی فون پر سُن پا رہے ہوں گے۔‘
انھوں نے بتایا کہ ’ہم غریب تھے اور یہاں روزگار کے مواقع نہیں تھے جس کی وجہ سے ہمارے بچوں کو بہت دور محنت مزدروی کے لیے جانا پڑا لیکن ہمیں کیا پتہ تھا کہ محنت مزدوری کے لیے جانے والے ہمارے بچے کفن میں لپٹے واپس اپنے گھروں میں آئیں گے۔‘
فون پر رابطہ کرنے پر ڈسٹرکٹ ہیڈ کوارٹر ہسپتال نوشکی کے ایم ایس شے حق بلوچ نے بتایا کہ ’نوشکی میں پیدا ہونے والی صورتحال کی وجہ سے جن نو افراد کی لاشیں سول ہسپتال لائی گئی تھیں ان میں سے پانچ افراد کی شناخت ہوگئی جن کا تعلق سندھ سے تھا۔‘
سرکاری حکام کی مطابق چونکہ نوشکی میں جھڑپیں تین روز تک جاری رہیں جس کی وجہ سے ان افراد کی لاشوں کو پہلے ہسپتال پہنچانے میں پھر نوشکی اور کوئٹہ کے درمیان سکیورٹی کلیئرنس نہ ملنے کی وجہ ان کے آبائی علاقوں کو بھیجنے میں تاخیر ہوئی۔
تاہم جب نوشکی میں انتظامیہ کے ایک سینیئر اہلکار سے رابطہ کیا گیا تو ان کا کہنا تھا کہ ’ہلاک ہونے والے پانچ افراد کی لاشوں کو سنیچر کے روز ان کے آبائی علاقوں کی جانب روانہ کر دیا گیا۔‘
انھوں نے اس بات کی تصدیق کی یہ لوگ ڈگری کالج نوشکی میں مارے گئے تھے جن میں سے چار کا تعلق سندھ کے ضلع گھوٹکی جبکہ پانچویں کا تعلق خیرپور سے تھا۔
31 جنوری کو بلوچستان کے 12 شہروں میں مختلف مقامات پر حملے کے بعد نوشکی کے سوا کوئٹہ سمیت دیگر شہروں میں سے اکثر میں جھڑپوں کا سلسلہ رک گیا تھا، تاہم نوشکی میں مسلح افراد اور سکیورٹی فورسز کے درمیان تین روز تک جھڑپیں جاری رہیں۔
اس کے بعد بھی نوشکی شہر کے گردونواح میں مسلح افراد کی موجودگی کی وجہ سے نوشکی اور کوئٹہ کے درمیان شاہراہ پر ٹریفک مکمل طور پر بحال نہیں ہو سکی ہے۔
نوشکی اور ایران کے ساتھ سرحدی شہر تفتان روٹ کے ٹرانسپورٹر محمود بادینی نے بتایا کہ ’شاہراہ کی بندش سے کوئٹہ سے تفتان تک سفر کرنے والے لوگوں کو شدید پریشانی اور مُشکلات کا سامنا ہے۔‘
ان کا کہنا تھا کہ ’اگر مال بردار گاڑیوں کی آمدورفت مشکل ہے تو کم ازکم بسوں اور مسافروں کو لے جانے والی چھوٹی گاڑیوں کو آمدورفت کی اجازت دی جائے تاکہ لوگوں کی مشکلات میں کمی ہو۔‘
ان کا کہنا تھا کہ ’31 جنوری سے سڑک کی بندش سے نوشکی اور اس کے گردونواح کے علاقوں میں کھانے پینے کی اشیاء کی قلت پیدا ہوگئی ہے۔‘
تاہم صوبائی سطح پر قدرتی آفات سے نمٹنے والے ادارے پی ڈی ایم اے کی جانب سے کہا گیا کہ ’شاہراہوں کی بندش کی وجہ سے جو رکاوٹیں تھیں ان کو دور کر دیا گیا ہے اور ٹریفک کی روانی کو بحال کر دیا گیا ہے۔‘
نوشکی شہر سے تعلق رکھنے والے ایک دکاندار ناصر احمد نے فون پر بی بی سی اردو کو بتایا کہ ’غیر یقینی کی اس صورتحال کی وجہ سے جمعہ کو ساتویں روز بھی اپنی دکان کھولنے کے لیے بازار نہیں جا سکے۔‘
ان کا کہنا تھا کہ ’اگرچہ شہر میں دکانیں کھل رہی ہیں تاہم جمعہ کو شہر میں مساجد سے یہ اعلان کروا دیا گیا کہ دکاندار شام پانچ بجے اپنی دکانیں بند کر دیا کریں اور صبح نو بجے کھولا کریں۔‘
جب اس سلسلے میں بلوچستان حکومت کے ایک سینیئر اہلکار سے سوال کیا گیا تو انھوں نے بتایا کہ ’نوشکی میں شام کو کرفیو کے نفاذ کے حوالے سے کوئی فیصلہ نہیں کیا گیا۔‘

### Article 72 ###
پاکستان کے صوبہ سندھ کی اسمبلی میں ایک کرکٹر کی وفات کی خبر پر سپیکر سے دعا کرنے کی درخواست کی گئی مگر اس پر رکن کو باور کرایا گیا کہ وہ تو فیک نیوز تھی۔
سندھ اسمبلی کی روایت کے مطابق اجلاس کی کارروائی سے قبل مرحومین کی مغفرت کے لیے دعا کی جاتی ہے، جیسے کوئی سیاستدان، نامور شخصیت یا دہشتگردی اور حادثات میں ہلاک ہونے والے افراد۔
جمعے کی صبح سپیکر اویس شاہ کی سربراہی میں جیسے ہی اجلاس شروع ہوا اور دعا کے لیے مختلف نام آئے تو اس دوران ایم کیو ایم کے رکن صوبائی اسمبلی صابر قائمخانی نے کہا کہ ’کرکٹ کے عظیم نام معین خان کا انتقال ہو گیا۔‘
اور پھر انھوں نے معین خان کے لیے دعا کرنے کی گزارش کی۔
اس پر سپیکر اویس شاہ نے ان کی درستگی کی کہ ’صابر صاحب، یہ معین خان سے متعلق فیک نیوز ہے۔ اللہ معاف کرے وہ بالکل صحت یاب ہیں۔‘
اس پر صابر قائمخانی نے کہا کہ ’اس بات پر سب کو دکھ ہوا۔ میں معذرت چاہتا ہوں۔‘
بعد میں صابر قائمخانی نے بی بی سی کو بتایا کہ انھوں نے سوشل میڈیا کے کسی پلیٹ فارم پر معین خان کی وفات کی خبر دیکھی تھی اور نوٹ کر لیا تھا کیونکہ وہ ملک کی ایک بڑی شخصیت ہیں۔
صابر قائمخانی کے مطابق انھوں نے اپنی اس لاعلمی پر ایوان میں معذرت بھی کی۔
ان کا کہنا تھا کہ انھوں نے سپیکر کو گزارش کی کہ ایسی فیک نیوز کی روک تھام کے لیے سدباب ضروری ہے۔
یاد رہے کہ سوشل میڈیا پر وفات کی فیک نیوز آنے کے بعد معین خان نے سوشل میڈیا پر ایک ویڈیو پیغام بھی ڈالا تھا جس میں انھوں نے کہا تھا کہ سوشل میڈیا پر گردش کرنے والی پوسٹیں غیر ذمہ دارانہ ہیں کیونکہ وہ بالکل صحت مند ہیں۔
انھوں نے کہا تھا کہ ’سبھی چاہنے والوں کو بتانا چاہتا ہوں کہ میں بہت صحت مند ہوں اور زندگی سے لطف اندوز ہو رہا ہوں۔‘
دریں اثنا معین خان نے آج کراچی میں پاکستان انڈر 19 کیمپ کا بھی دورہ کیا جہاں ان کی نوجوان کھلاڑیوں سے ملاقات ہوئی تھی۔
یاد رہے کہ ماضی میں ایک پاکستانی اخبار نے اپریل 2011 میں پاکستان کے لیجنڈری اداکار اور کامیڈین معین اختر کی وفات کی خبر پر کرکٹر معین خان کی تصویر شائع کر دی تھی۔
معین خان پاکستان کے سابق وکٹ کیپر اور دائیں ہاتھ کے بلّے باز ہیں جنھوں نے پاکستان کی قومی ٹیم کی نمائندگی بھی کی۔
معین خان 92 کا ورلڈ کپ جیتنے والی پاکستانی ٹیم کا بھی حصہ تھے اور کئی یادگار میچوں میں ٹیم کی کامیابی میں اہم کردار ادا کیا۔
کرکٹ سے ریٹائرمنٹ کے بعد معین خان کوچنگ، سلیکشن اور کرکٹ مینجمینٹ کے شعبوں میں بھی خدمات انجام دے چکے ہیں۔
وہ پاکستان کرکٹ بورڈ کے ساتھ مختلف ذمہ داریاں ادا کرتے رہے ہیں۔

### Article 73 ###
بنگلہ دیش ایئر فورس کے سربراہ کے حالیہ دورہِ پاکستان کے موقع پر ایئر چیف مارشل حسن محمود خان نے پاکستان سے  جے ایف-17 بلاک تھری لڑاکا طیاروں کی ’خریداری میں دلچسپی‘ کا اظہار کیا ہے۔
جے ایف 17 تھنڈر بلاک تھری ایک ایکٹو الیکٹرونکلی سکینڈ ایرے (اے ای ایس اے) ریڈار اور لانگ رینج بی وی آر سے لیس 4.5 جنریشن کا ملٹی رول لڑاکا طیارہ ہے جو مختلف قسم کے جنگی مشنز میں حصے لینے کی صلاحیت رکھتا ہے۔
پاکستان نے چین کی مدد سے ان طیاروں کو بنانے کی صلاحیت حاصل کی ہے اور دفاعی ماہرین کے مطابق یہ لڑاکا طیارہ ایک ہمہ جہت، کم وزن، فورتھ جنریشن ملٹی رول ایئر کرافٹ ہے جس نے انڈیا کے ساتھ 2019 اور مئی 2024 کی کشیدگی کے دنوں میں اپنی کارکردگی ثابت کی ہے۔
پاکستان اب تک آذربائیجان، میانمار اور نائجریا کو یہ طیارے فروخت کر چکا ہے اور خیال کیا جاتا ہے کہ عراق اور لیبیا سمیت کئی ممالک کے ساتھ اس طیارے کی فروخت کے معاہدے طے پا چکے ہیں۔
وزیر دفاع خواجہ محمد آصف نے دعویٰ کیا ہے کہ ’انڈیا سے جنگ میں ہمارے جہازوں (لڑاکا طیاروں) کی آزمائش ہو گئی ہے اور اس وقت ہمیں اتنے آرڈرز مل رہے ہیں کہ ہو سکتا ہے چھ ماہ بعد پاکستان کو آئی ایم ایف کی ضرورت ہی نہ پڑے۔‘
پاکستانی فضائیہ کے ترجمان نے بی بی سی کو بتایا کہ اگرچہ بنگلہ دیش کے ساتھ ابھی تک اس طیارے کی فروخت کے حوالے سے کوئی معاہدہ طے نہیں پایا تاہم ’انھوں نے اس کی خریداری میں دلچسپی ظاہر کی ہے اور اس حوالے سے ہماری تفصیلی بات چیت ہوئی ہے۔‘
منگل کے دن ہونے والی ملاقات میں پاکستان فضائیہ کے مطابق ’پاکستان کے ایئر چیف مارشل ظہیر احمد بابر سدھو نے سپر مشاق تربیتی طیاروں کی تیز رفتار فراہمی کے ساتھ مکمل تربیتی نظام اور طویل المدتی تکنیکی معاونت کی یقین دہانی بھی کرائی۔‘
بنگلہ دیش ایئر فورس کے سربراہ، ایئر چیف مارشل حسن محمود خان کی قیادت میں ایک اعلیٰ سطحی دفاعی وفد نے اسلام آباد میں ایئر ہیڈکوارٹرز کا دورہ کیا جہاں انھوں نے پاکستانی فضائیہ کے سربراہ ایئر چیف مارشل ظہیر احمد بابر سدھو سے ملاقات کی۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
فضائیہ کی جانب سے جاری ہونے والے بیان کے مطابق ’ملاقات میں آپریشنل تعاون اور ادارہ جاتی ہم آہنگی کو مضبوط بنانے پر توجہ دی گئی، خاص طور پر تربیت، استعداد میں اضافے اور ایرو سپیس کے شعبے میں تعاون پر تبادلۂ خیال ہوا۔‘
’بنگلہ دیش ایئر فورس کے سربراہ نے پاکستانی فضائیہ کے شاندار جنگی ریکارڈ کو سراہتے ہوئے اس کی آپریشنل مہارت سے استفادہ کرنے میں دلچسپی ظاہر کی ہے۔‘
بیان کے مطابق ’ملاقات میں پاکستان کے ایئر چیف مارشل ظہیر احمد بابر سدھو نے اس عزم کا اعادہ کیا کہ پاکستان، بنگلہ دیش ایئر فورس کو بنیادی سے لے کر جدید پرواز اور خصوصی کورسز تک، پاکستانی فضائیہ کے مختلف تربیتی اداروں کے ذریعے جامع تربیتی تعاون فراہم کرتا رہے گا۔‘
بنگلہ دیش ایئر فورس کے سربراہ نے ’بنگلہ دیش ایئر فورس کے پرانے فضائی بیڑے کی دیکھ بھال اور مرمت کے لیے معاونت اور فضائی نگرانی کو بہتر بنانے کے لیے ایئر ڈیفنس ریڈار سسٹمز کے انضمام میں تعاون کی خواہش کا بھی اظہار کیا ہے۔‘
بیان کے مطابق ’وفد نے پاکستانی فضائیہ کی اہم تنصیبات کا دورہ بھی کیا، جن میں نیشنل آئی ایس آر اینڈ انٹیگریٹڈ ایئر آپریشنز سینٹر، پاکستانی فضائیہ سائبر کمانڈ اور نیشنل ایرو سپیس سائنس اینڈ ٹیکنالوجی پارک شامل تھے۔ اس دوران انھیں آئی ایس آر، سائبر، خلائی، الیکٹرانک وارفیئر اور بغیر پائلٹ نظاموں میں پاکستانی فضائیہ کی صلاحیتوں سے آگاہ کیا گیا۔‘
اس دورے کو پاکستان اور بنگلہ دیش کے درمیان مضبوط تاریخی تعلقات کا مظہر قرار دیا جا رہا ہے جس میں دفاعی تعاون کو مزید وسعت دینے اور طویل المدتی سٹریٹجک شراکت داری قائم کرنے کے مشترکہ عزم کا اظہار کیا گیا ہے۔
پاکستان اب تک آذربائیجان، میانمار اور نائجیریا کو یہ طیارے فروخت کر چکا ہے۔
گذشتہ برس پاکستان نے آذربائیجان کو 40 جے ایف-17 سی بلاک تھری طیارے فروخت کرنے کا معاہدہ کیا جو 4.6 ارب ڈالر کے تاریخی دفاعی معاہدے کا حصہ تھا۔
پاکستانی فضائیہ کے ترجمان نے اب تک فروخت کردہ طیاروں کی درست تعداد بتانے سے گریز کیا ہے۔ خیال کیا جاتا ہے کہ عراق اور لیبیا سمیت کئی ممالک کے ساتھ اس طیارے کی فروخت کے معاہدے بھی طے پا چکے ہیں۔
اس کے علاوہ ایسی اطلاعات بھی ہیں کہ ایران سمیت کئی ممالک نے ان طیاروں کی خریداری میں دلچسپی کا اظہار کیا ہے۔
کچھ ناقدین اس بات پر حیران ہیں کہ کئی ممالک روایتی مغربی سپلائرز کے بجائے پاکستان جیسے ترقی پذیر ملک سے جنگی طیارے خریدنے کو کیوں ترجیح دے رہے ہیں۔
جے ایف-17 جیسے پلیٹ فارم کی ان فضائی افواج کے لیے بڑھتی ہوئی کشش کی کیا وجوہات ہیں؟ خاص طور پر ایسے کون سے فوائد ہیں جو پاکستان، مغربی دفاعی سپلائرز کے مقابلے میں فراہم کرتا ہے اور پاکستان سے طیارے خریدنے کی خواہش عالمی دفاعی منڈی میں بدلتے ہوئے رجحانات کے بارے میں کیا ظاہر کرتی ہے؟
دفاعی ماہرین کا ماننا ہے کہ چین اور پاکستان کے اشتراک سے تیار شدہ جے ایف-17 تھنڈر قیمت، سیاسی لچک اور دستیابی کی وجہ سے مغربی جنگی طیاروں کے مقابلے میں خریدار ممالک کے لیے پرکشش ہے۔ جدید اپ گریڈ اور مقامی دیکھ بھال کی سہولت اسے محدود بجٹ رکھنے والی فضائی افواج کے لیے عملی اور موثر بناتی ہے۔
انٹرنیشنل انسٹیٹیوٹ فار سٹریٹیجک سٹڈیز (آئی آئی ایس ایس) سے وابستہ ملٹری ایروسپیس کے ماہر ڈگلس بیری کا کہنا ہے کہ چین اور پاکستان کے اشتراک سے طیار کردہ پاکستانی جے ایف-17 مغربی ممالک کے طیار کردہ جنگی طیاروں کے مقابلے میں قیمت کے لحاظ سے پُرکشش ہے۔
بی بی سی بات کرتے ہوئے ڈگلس بیری کہتے ہیں کہ ’اس طیارے کی تازہ ترین اپ گریڈ میں مؤثر ریڈار اور فضائی ہتھیار شامل کیے گئے ہیں۔ جے ایف-17 اور چنگدو جے-10 (جو پاکستان میں بھی آپریشنل ہیں) سے قبل چینی جنگی طیاروں کے ڈیزائن اپنے مغربی یا روسی ہم منصبوں کے مقابلے میں کمزور سمجھے جاتے تھے۔ تاہم اب یہ صلاحیت کا فرق نمایاں طور پر کم ہو چکا ہے۔‘
ایلیکس پلیٹساس، اٹلانٹک کونسل کے سینیئر فیلو اور سابق پینٹاگون عہدیدار ہیں جو دفاع، ایرو سپیس اور ہائی ٹیک شعبوں میں کاؤنٹر ٹیررازم اور ڈیجیٹل تبدیلیوں کے ماہر ہیں۔
ان کا ماننا ہے کہ یہ طیارہ اُن ممالک کے لیے پرکشش ہے جو سیاسی وجوہات کی بنا پر مغربی سپلائی چینز پر انحصار نہیں کر سکتے یا کرنا پسند نہیں کرتے اور اخراجات کے حوالے سے محتاط ہیں۔
بی بی سی بات کرتے ہوئے وہ کہتے ہیں کہ ’جے ایف-17 تھنڈر کے خریدار ممالک مغربی جنگی طیاروں کے بجائے بنیادی طور پر قیمت، سیاسی لچک اور دستیابی کی وجہ سے اسے پاکستان سے خریدتے ہیں۔ جے ایف-17 کی خریداری اور آپریشن مغربی ماڈلز جیسے ایف-16 یا Gripen کے مقابلے میں کافی سستا ہے، جس کی وجہ سے یہ محدود دفاعی بجٹ رکھنے والی فضائی افواج کے لیے پرکشش ہے۔‘
ایلیکس پلیٹساس کا ماننا ہے کہ اس کے علاوہ ’اس پر سیاسی پابندیاں بھی بہت کم ہیں، جیسے برآمدی کنٹرول، استعمال کی نگرانی، یا پرزہ جات کی فراہمی میں رکاوٹیں، جو اکثر امریکی یا یورپی فروخت کے ساتھ جڑی ہوتی ہیں۔‘
وہ کہتے ہیں کہ ’ایسے ممالک جن پر پابندیاں ہیں یا جن کے مغرب کے ساتھ تعلقات کشیدہ ہیں، ان کے لیے جے ایف-17 واحد جدید اور قابلِ عمل لڑاکا طیارہ ہو سکتا ہے۔‘
وہ اس بات کی جانب بھی اشارہ کرتے ہیں کہ ’پاکستان اور چین ٹیکنالوجی ٹرانسفر، مقامی اسمبلنگ اور ملکی دیکھ بھال کی سہولت فراہم کرنے میں زیادہ رضامند ہیں جو مقامی ہوابازی کی صلاحیتوں کو فروغ دینے کے لیے ضروری ہے۔‘
ایلیکس کا ماننا ہے کہ ’اگرچہ جے ایف-17 ایک ٹاپ-ٹیئر لڑاکا طیارہ نہیں ہے اور مجموعی طور پر یہ چوتھی نسل کا فائٹر طیارہ ہے جو کچھ شعبوں میں مغربی فائٹر طیاروں سے پیچھے ہے جن میں رفتار، ریڈار کی رینج اور ایویونکس شامل ہیں لیکن یہ فضائی نگرانی، سرحدی دفاع اور ہلکے حملوں آور مشنز کے لیے کافی کارآمد ملٹی رول صلاحیت فراہم کرتا ہے جس سے اس کے خریدار ممالک اپنی صلاحیت، خودمختاری اور کفایت شعاری کے درمیان توازن قائم کر سکتے ہیں۔‘
وہ انڈیا کے ساتھ 2019 اور گذشتہ برس مئی میں کشیدگی کی مثال دیتے ہوئے کہتے ہیں کہ گذشتہ چند سالوں میں جے ایف 17 نے اپنے جیسے دیگر طیاروں کے مقابلے میں لڑائی کے دوران مناسب کارکردگی دکھائی ہے جو نئے فائٹر طیارے خریدتے وقت ممالک کے لیے ایک اور اہم عنصر ہو سکتا ہے۔
آئیے جانتے ہیں کہ پاکستان نے جے ایف 17 پر کب کام شروع کیا اور اس طیارے میں کیا کیا صلاحیتیں ہیں۔
یہ قصہ سنہ 1995 سے شروع ہوتا ہے جب پاکستان اور چین نے جے ایف 17 سے متعلق ایک مفاہمت کی یادداشت پر دستخط کیے تھے۔
اس طیارے کا پہلا آزمائشی ماڈل سنہ 2003 میں تیار ہوا اور پاکستانی فضائیہ نے سنہ 2010 میں جے ایف 17 تھنڈر کو پہلی مرتبہ اپنے فضائی بیڑے میں شامل کیا۔
اس منصوبے میں مِگ طیارے بنانے والی روسی کمپنی میکویان نے بھی شمولیت اختیار کر لی۔
پاکستان فضائیہ نے جے ایف-17 تھنڈر کو مدت پوری کرنے والے میراج، ایف 7 اور اے 5 طیاروں کی تبدیلی کے پروگرام کے تحت ڈیزائن کیا۔
جے ایف 17 طیاروں کی خاص بات یہ ہے کہ یہ پاکستان کے اندر کامرہ کے مقام پر تیار کیے جا رہے ہیں۔
سنہ 2020 میں جے ایف 17 بلاک تھری کی پروڈکشن کے آغاز کی تقریب کے بعد پاکستان ایئر فورس کے ترجمان ایئر کموڈور احمر رضا نے بی بی سی کو بتایا تھا کہ جے ایف 17 بلاک تھری فورتھ جنریشن کے لڑاکا طیارے ہیں۔
اس وقت پاکستان ایئر فورس نے بتایا تھا کہ بلاک تھری کے جے ایف 17 طیارے سب سے زیادہ ایڈوانس ماڈل ہوں گے اور اس کی مدد سے پاکستان ایئر فورس کو علاقے میں بدلتی ہوئی صورتحال میں مزاحمت کی قوت میں توازن برقرار رکھنے میں مدد دیں گے۔
اس وقت پاکستان ایئر فورس کے ترجمان کا کہنا تھا کہ ’بلاک تھری جے ایف 17 کا اگلا ورژن ہے۔ جس میں نئے ریڈار لگائے جائیں گے، اس ورژن کا جہاز نئے اور جدید ہتھیاروں اور میزائلوں سے بھی لیس ہوگا۔ الیکٹرانک وار فیئر کی صلاحیت کو بھی بڑھایا جائے گا اور ہر زاویے سے اس میں بہتری لائی جائے گی۔‘
جے ایف 17 تھنڈر لڑاکا طیارہ پاکستان کے لیے اس وجہ سے بھی خاصی اہمیت کا حامل ہے کہ پاکستان اسے خود تیار کرتا ہے۔
پاکستان نے چین کی مدد سے ہی ان طیاروں کو بنانے کی صلاحیت حاصل کی اور ماہرین کے مطابق یہ طیارہ ایک ہمہ جہت، کم وزن، فورتھ جنریشن ملٹی رول ایئر کرافٹ ہے۔
اس طیارے کی تیاری، اپ گریڈیشن اور 'اوور ہالنگ' کی سہولیات بھی ملک کے اندر ہی دستیاب ہیں جس کا مطلب یہ ہے کہ پاکستان اس طیارے کی تیاری کے مراحل کو یقینی بنانے کے لیے کسی بھی دوسرے ملک کا محتاج نہیں۔
دفاعی امور کے ماہرین کے مطابق جے ایف تھنڈر طیارہ ایف 16 فالکن کی طرح ہلکے وزن کے ساتھ ساتھ تمام تر موسمی حالات میں زمین اور فضائی اہداف کو نشانہ بنانے والا ہمہ جہت طیارہ ہے جو دور سے ہی اپنے ہدف کو نشانہ بنانے والے میزائل سے لیس ہے۔
جے ایف 17 تھنڈر نے اسی صلاحیت کی بدولت بی وی آر (Beyond Visual Range) میزائل سے بالاکوٹ واقعے کے بعد انڈین فضائیہ کے مگ کو گرایا تو اس کے ساتھ ہی جے ایف 17 تھنڈر کو بھی خوب پذیرائی ملی۔
جے ایف 17 تھنڈر طیاروں میں وہ جدید ریڈار نصب ہے جو رفال کی بھی بڑی خوبی گنی جاتی ہے۔ یہ طیارہ ہدف کو لاک کر کے میزائل داغنے کی صلاحیت رکھتا ہے۔
اس کی رینج 150 کلومیٹر تک بتائی جاتی ہے اور یہ میزائل اپنے ہدف کا بالکل ایسے ہی پیچھا کرتا ہے جیسے ہالی وڈ کی متعدد فلموں میں دکھایا جاتا ہے۔
جے ایف 17 تھنڈر زمین پر حریف کی نگرانی اور فضائی لڑائی کے ساتھ ساتھ زمینی حملے کی صلاحیت بھی رکھتا ہے۔
یہ طیارہ فضا سے زمین، فضا سے فضا اور فضا سے سطحِ آب پر حملہ کرنے والے میزائل سسٹم کے علاوہ دیگر ہتھیار استعمال کرنے کی صلاحیت بھی رکھتا ہے۔
پاکستان اور بنگلہ دیش کے ائیر چیفس کی ملاقات اور جے ایف 17 کی خریدای کی خبروں پر جہاں پاکستانی اور بنگلہ دیش کے صارفین کا ماننا ہے کہ یہ ایک اہم پیش رفت ہے جو عسکری تعلقات کو مضبوط کرنے کے ساتھ علاقائی توازن کو بدل سکتی ہے، تو دوسری جانب سوشل میڈیا پر انڈین صارفین اس حوالے سے تحفظات کا اظہار کرتے نظر آئے۔
بیشتر انڈین صارفین یہ کہتے نظر آئے کہ ’اب انڈیا کو چین کے علاوہ دو محاذوں پر لڑنا پڑے گا۔‘
ایک انڈین صارف نے لکھا کہ ’جو کامیابی انڈیا کی قیادت نے 1971 میں حاصل کی وہ آہستہ آہستہ ختم ہوتی جا رہی ہے۔ طویل المدتی استحکام کے بغیر حکمت عملی میں احتیاط برتنے نے ہمیں دوبارہ پاکستان کے ساتھ دو متحرک محاذوں پر لڑنے پر مجبور کر دیا ہے۔ چین کو مدِنظر نہ بھی رکھیں تو سب پالیسی کی ناکامی کی علامت ہے۔‘
ایک اور صارف نے لکھا کہ اہم بات یہ ہے کہ ’ڈھاکہ بتدریج دوبارہ پاکستان کے سٹریٹجک دائرہ اختیار میں آ رہا ہے۔۔۔جس سے جنوبی ایشیا کا نازک توازن غیر مستحکم ہونے کے خطرے کے ساتھ وہ دروازے بھی کھلنے کا خدشہ ہے جنھیں انڈیا 1971 میں بند کر چکا ہے۔‘

### Article 74 ###
وفاقی اور صوبائی حکومتوں میں جاری اختلافات سے تیراہ کے لوگ مشکلات کا شکار ہوئے ہیں۔ ان اختلافی بیانات کے باوجود رجسٹریشن کا عمل جاری ہے اور وادئ تیراہ کے رہائشی نقل مکانی کر رہے ہیں۔
دیکھیے عزیزاللہ خان اور بلال احمد کی یہ رپورٹ۔

### Article 75 ###
انتباہ: اس مضمون میں موجود چند تفصیلات قارئین کے لیے پریشان کن ہو سکتی ہیں۔
’رات کے وقت ایک حاضر سروس ڈی ایس پی کا فون پانچ گھنٹے کے لیے کیسے بند ہو سکتا ہے؟‘
یہ وہ سوال تھا جس نے لاہور پولیس کو ایک دوہرے قتل کی واردات کی تفتیش کا رُخ بدلنے اور اُس ملزم تک پہنچنے کی راہ دکھائی جو خود پولیس میں افسر ہیں۔
اس سارے معاملے کا آغاز 18 اکتوبر 2025 کو اُس وقت ہوا جب سرکل تھانہ انویسٹیگیشن کے ڈی ایس پی عثمان حیدر نے اپنی مدعیت میں تھانہ برکی میں ایک ایف آئی آر درج کروائی گئی جس میں انھوں نے دعویٰ کیا کہ اُن کی اہلیہ اور بیٹی لاپتا ہیں۔
اس ایف آئی آر کے مطابق ڈی ایس پی عثمان حیدر نے پولیس کو بتایا کہ اُن کی اہلیہ اور بیٹی 27 ستمبر 2025 سے لاپتا ہیں اور انھیں خدشہ ہے کہ اُن دونوں کو اغوا کر لیا گیا ہے۔
ایف آئی آر کے مطابق عثمان حیدر نے پولیس کو بتایا کہ 27 ستمبر کی رات جب وہ اپنے گھر پہنچے تو وہاں تالہ لگا تھا اور یہ کہ انھوں نے اپنی اہلیہ اور بیٹی کو ہر جگہ تلاش کیا اور اپنی سسرال سے بھی رابطہ کیا تاہم وہ انھیں ڈھونڈنے میں ناکام رہے۔
پولیس کے ایک حاضر سروس افسر کے اہلخانہ کی گمشدگی معمولی بات نہ تھی لیکن ساتھ ہی ساتھ یہ سوال بھی اہم تھا کہ دونوں خواتین 27 ستمبر کو لاپتا ہوئی تھیں تو اُن کی گمشدگی کی رپورٹ 18 اکتوبر کو کیوں درج کروائی گئی اور مقدمے کے اندراج کے لیے تین ہفتے کا انتظار کیوں کیا گیا؟
اس بارے میں مقدمے کی تحقیقات کی نگرانی کرنے والے ماڈل ٹاؤن کے ایس پی انویسٹیگیشن ڈاکٹر ایاز حسین نے بی بی سی کو بتایا کہ خواتین کی 27 ستمبر کو گمشدگی کے واقعے کے تقریباً ایک ہفتے بعد ملزم نے اُچ شریف میں اپنی سسرال سے رابطہ کیا اور انھیں اپنی اہلیہ سمیعہ اور بیٹی خنسا کی گمشدگی کے بارے میں مطلع کیا۔
’وہ اپنے سُسرال میں اپنی ساس اور سالی کے پاس گئے اور وہاں جا کر انھیں گمشدگی کی اطلاع دی۔ اہلیہ سمیعہ کے اہلخانہ کو پہلی بار گمشدگی کی خبر چار اکتوبر 2025 کو دی گئی۔ ملزم نے جا کر انھیں بتایا کہ اُن کی اہلیہ اور بیٹی روپوش ہو گئی ہیں جبکہ اُن سے یہ بھی کہا گیا شاید آپ (سسرال) لوگوں نے ہی انھیں چھپا رکھا ہے۔‘
ایس پی انویسٹیگیشن ڈاکٹر ایاز حسین کے مطابق یہ اطلاع ملنے پر اُچ شریف میں بھی پولیس حرکت میں آئی۔ ’جب اُچ شریف پولیس کو پتا چلا تو انھوں نے گمشدگی سے متعلق 15 پر کال چلائی مگر چونکہ یہ وقوعہ لاہور سے متعلق تھا اس لیے اُنھوں نے اِن (سمیعہ کے اہلخانہ) کو گائیڈ کیا کہ آپ لاہور جائیں اور ان معاملات کو آگے بڑھائیں۔‘
ایس پی انویسٹیگیشن کے مطابق اس کے بعد سمیعہ کی بہن تہمینہ کی جانب سے سات اکتوبر کو ایک درخواست دی گئی اور انھوں نے آٹھ اکتوبر کو اپنی بہن اور بھانجی کی گمشدگی کے حوالے سے لاہور ہائیکورٹ میں بھی ایک درخواست دے دی۔
ایاز حسین کا کہنا ہے کہ ’اُس رِٹ پٹیشن اور اِس درخواست کو مدِنظر رکھتے ہوئے، لاپتا خواتین کے قانونی وارث، جو کہ ظاہری طور پر خاوند (ملزم عثمان حیدر) ہی تھے، کی مدعیت میں 18 اکتوبر کو مقدمہ درج کیا گیا۔‘
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
اب سوال یہ ہے کہ بیوی اور بیٹی کی گمشدگی کی ایف آئی آر  درج کروانے والا پولیس افسر خود شک کے دائرے میں کیسے آیا؟
ڈاکٹر ایاز حسین بتاتے ہیں کہ ’ایف آئی آر میں ڈی ایس پی کی جانب سے پولیس کو دیے گئے بیان کے تحت ابتدا میں تفتیش کا رُخ سسرال والوں کی طرف ہی تھا۔ اُن سے تفتیش کی گئی اور چیک کیا گیا کہ آیا یہ دونوں خواتین اُن کے پاس تو روپوش نہیں ہو گئیں۔‘
ایس پی انویسٹیگیشن کے مطابق ’جب بھی کوئی مِسنگ پرسن ہوتا ہے، سب سے پہلے اُس کے کال ڈیٹا ریکارڈ کا تجزیہ کیا جاتا ہے تو اِس مقدمے میں بھی اِسی طرح ہوا۔‘ تاہم اُن کے مطابق اس کے باوجود کوئی سراغ نہیں ملا۔
انھوں نے کہا کہ ’آپ کو پتا ہے تفتیش ہر دن، ہر لمحے اپنا رُخ بدلتی ہے۔ مگر وقت گزرتا جا رہا تھا اور یہ معاملہ ایک معمہ بنتا جا رہا تھا، اسی لیے از سر نو تفتیش کرنے کا فیصلہ کیا گیا۔‘
’پولیس تفتیش کی دو حکمتِ عملیاں ہوتی ہیں۔ پہلی یہ کہ ملزم کو حراست میں لے کر شواہد اکٹھے کیے جائیں اور دوسری یہ کہ پہلے شواہد اکٹھے کریں اور پھر ملزم کو گرفتار کریں۔ ہم نے دوسری تکنیک استعمال کی۔ اُس کی وجہ یہ تھی کہ اگر ہم ملزم کو پہلے گرفتار کر لیتے تو شواہد کو ختم کر دیے جانے کا خدشہ تھا۔‘
ایاز حسین کے مطابق ’دوبارہ تفتیش کا آغاز ہوا۔ ڈی ایس پی عثمان حیدر، اُن کی اہلیہ اور بیٹی کے زیرِ استعمال چھ نمبر تھے جن کا تجزیہ کیا گیا، اُن کی سی ڈی آر لی گئی۔ یہی نہیں بلکہ ایک ہزار کے قریب بی پارٹیز کا تجزیہ کیا گیا، مختلف رابطہ نمبرز تھے، ایک مہینے کے لگ بھگ ہم نے اُن کی سی ڈی آر کا تجزیہ کیا۔‘
پولیس افسر کا کہنا تھا کہ اس تجزیے کے دوران ’ایک چیز بڑی اہم سامنے آئی، وہ یہ تھی کہ ڈی ایس پی نے ایف آئی آر میں جو وقوعہ بیان کیا تھا وہ 27 ستمبر کی بات تھی مگر جب ہم نے سی ڈی آر انالیسز کیا تو 25 ستمبر رات ساڑھے دس بجے سے لے کر صبح کے تین بجے تک، ڈی ایس پی عثمان حیدر کا موبائل فون پانچ گھنٹے کے لیے بند پایا گیا۔‘
انھوں نے بتایا کہ اس نکتے سے تفتیش کاروں کے کان کھڑے ہوئے۔ ’یہ بہت اہم تھا اور اس نے شک پیدا کیا کہ رات کے وقت پانچ گھنٹے کے لیے ایک حاضر سروس ڈی ایس پی کا موبائل فون کیسے آف ہو سکتا ہے؟‘
ایاز حسین کا کہنا تھا کہ ’یہ وہ معاملہ تھا جس کی وجہ سے ہماری تفتیش کا رُخ مدعی مقدمہ کی طرف ہونا شروع ہوا۔‘
ایس پی انویسٹیگیشن ایاز حسین نے بتایا کہ مدعی کے شک کے دائرے میں آنے کے بعد ثبوتوں کی تلاش شروع ہوئی۔
’ہم نے فارینزک ٹیم بلا کر ڈی ایس پی کے اُس گھر کا مکمل معائنہ کروایا جہاں پر وہ دونوں ماں بیٹی رہتی تھیں۔ اس کے لیے الٹرا وائلٹ شعاعیں استعمال کی جاتی ہیں تاکہ اگر خون کا انتہائی معمولی نشان بھی ہوں تو پوائنٹ آؤٹ ہو جائے۔ ہمیں واش روم سے، بیسن سے اور بیڈ سے خون کے دھبے ملے۔ وہ بہت چھوٹے دھبے تھے لیکن ہمارے لیے اہم دریافت تھی اور ثبوت تھے۔‘
ایس پی انویسٹیگیشن کا دعویٰ ہے کہ ’پھر میں سمجھتا ہوں کہ تفتیش میں انتہائی اہم موڑ اُس وقت آیا جب ڈی ایس پی کی گاڑی کا فارینزک کیا گیا۔‘
انھوں نے دعویٰ کیا کہ ’جب ہم نے فارینزِک کروایا تو اُن کی گاڑی کی اگلی اور پچھلی نشست کا کور تو دُھلا ہوا تھا۔ ہم کیونکہ کسی چیز کو چھوڑنا نہیں چاہتے تھے تو ہم نے کور پھاڑا اور اندر کے فوم کا معائنہ کیا۔ اُس کو جب دیکھا تو ہمیں دھچکا لگا کیونکہ وہ خون سے تر تھا۔ یہ ڈی ایس پی کی اپنی سرکاری گاڑی تھی تو جب یہ چیز سامنے آئی تو اب پھر اِس کے لیے بچت کی کوئی گنجائش نہیں تھی۔‘
ایاز حسین کا کہنا تھا کہ ’جسے کہتے ہیں نا تابوت میں آخری کیل۔ کہہ لیں کہ وہ یہ تھی۔‘
انھوں نے کہا کہ گاڑی کی سیٹوں سے ملنے والے خون کا ڈی این اے سمیعہ اور خنسا کے ساتھ میچ کر چکا ہے اور اس کیس میں انتہائی اہم ثبوت ہے۔
ان کے مطابق ’سی ڈی آر کے تجزیے سے ملزم کو شک نہیں پڑا تھا۔ جس وقت ہم نے اِس کی گاڑی کا فارینزِک کیا تو انھیں شک ہو گیا اب اِس میں سے شواہد نکل آئیں گے۔ یہ دیکھتے ہوئے ملزم نے اپنی حفاظتی ضمانت کروائی اور شاملِ تفتیش ہو گئے لیکن یہ سارے ثبوت ہمارے پاس موجود تھے۔‘
انھوں نے کہا کہ ابتدائی طور پر پولیس کی کوشش تھی کہ خواتین کو زندہ یا مردہ برآمد کیا جائے، یہ عمل اب چونکہ مکمل ہو چکا ہے، اس لیے اب ثانوی شواہد بشمول آلہ قتل وغیرہ کی برآمدگی پر کام کیا جا رہا ہے۔
پولیس افسر کا دعویٰ ہے کہ ان ثبوتوں کے حصول کے بعد ملزم ڈی ایس پی عثمان حیدر سے تفتیش کا سلسلہ شروع ہوا اور انھیں کہا گیا کہ اب ان کے پاس خود کو قانون کے حوالے کرنے کے سوا کوئی راستہ نہیں ہے۔
’دیکھیں وہ ایک پولیس افسر ہیں اور تفتیش کی مُوشگافیوں سے آشنا ہیں۔ انھیں پتا چل گیا تھا کہ اب پولیس اُس ثبوت تک پہنچ گئی ہے جس کی بنیاد پر چالان کے لیے ہمارا کیس تیار تھا۔ گاڑی سے بڑی مقدار میں خون ملا تھا۔ یہ چیز میں نے اُن کے سامنے رکھی، تو پھر اُن کے پاس کوئی اور چارہ نہیں تھا سو اُنھوں نے اس بارے میں اِنکشافات کرنا شروع کیے۔‘
ایاز حسین کا کہنا تھا کہ اس وقت تک رات ہو چکی تھی۔
ایاز حسین نے دعویٰ کیا کہ ’ہفتے کی رات تھی اور وقت تھا کوئی دو بجے کا۔ ہم پوچھ گچھ کر رہے تھے تو اِس (عثمان حیدر) نے کہا کہ ہم شیخوپورہ کی طرف چلتے ہیں۔ میں خود اپنی ٹیم لے کر اور ملزم کو ساتھ لے کر نکلا۔۔۔ کافی دُھند تھی رات کو۔ میں نے تین بجے موٹروے کُھلوائی (جو کہ دھند کی وجہ سے بند تھی) کیونکہ یہ ایک بہت ہی سنگین نوعیت کا معاملہ تھا۔‘
انھوں نے دعویٰ کیا کہ ’موٹر وے پر کالا شاہ کاکو انٹرچینج ہے اور فیروز والا تھانہ ہے۔ وہاں بھرٹ سٹاپ ایک جگہ ہے تو وہاں پر، موٹروے کے کنارے جا کر، اُس نے نشاندہی کی کہ میں نے اپنی بیوی کی لاش یہاں پھینکی تھی۔ میں نے ایس ایچ او فیروز والا کو طلب کیا اور ساتھ ہی روزنامچے کی انٹری منگوائی۔ لاوارث لاشوں کی جو کارروائی ہوتی ہے اِس کو سی آر پی سی میں 174 کی کارروائی کہتے ہیں جس کی باقاعدہ مثل تیار ہوتی ہے۔ میں نے پچھلے تین ماہ کے تمام کیس منگوا لیے۔‘
ایس پی انویسٹیگیشن کا کہنا تھا کہ ’جب ایس ایچ او آیا تو معلوم ہوا کہ تھانہ فیروزوالا میں پانچ اکتوبر 2025 کے روزنامچے میں نامعلوم مسخ شدہ لاش کی انٹری تھی۔ یہ لکھا ہوا تھا کہ نامعلوم لاش کا پوسٹ مارٹم کروایا جا رہا ہے اور 174 کی کارروائی کی جا رہی ہے۔ اُس رات پولیس نے اس نامعلوم لاش کی تصویریں بھی لی تھیں، وہ بھی ہم نے اُن سے لے لیں۔ لاش بالکل ڈھانچہ تھی۔ ڈی کمپوزیشن کی ایڈوانسڈ سٹیج تھی۔ پانچ اکتوبر کو پولیس کو وہ لاش ملی تھی اور وقوعہ جو ہماری سی ڈی آر میں آ رہا تھا وہ 25 ستمبر کی رات کا تھا تو دس دنوں میں اگر کھلے آسمان تلے کوئی لاش ہو اور وہ بھی جھاڑیوں میں پڑی ہو تو وہ مَسخ ہو جاتی ہے۔‘
ایاز حسین کے مطابق اس کے بعد شیخوپورہ کی حدود میں ہی اس قبر کی نشاندہی بھی کر لی گئی جہاں پولیس کی جانب سے نامعلوم لاش کو لاوارث قرار دے کر امانتاً دفن کیا گیا تھا۔ ان کے مطابق لاش کی عمر اور ہیت کا تعین جو مقامی پولیس نے کیا تھا وہ سمیعہ سے ملتا جلتا ہے۔
پولیس افسر کے مطابق اس نشاندہی کے بعد ملزم سے حاصل کردہ معلومات کی بنیاد پر یہ قافلہ قصور کی جانب چل پڑا۔
’پھر ہم نے گاڑی موڑی۔ تھانہ کاہنہ میں علاقہ ہے کوٹ میلا رام اور یہاں ضلع لاہور اور ضلع قصور کی حدود ملتی ہیں۔ وہاں پر ایک نالہ تھا تو اِس نے کہا کہ میں نے اپنی بیٹی کی لاش یہاں پھینکی تھی۔ وہاں پر جب ایس ایچ او کاہنہ بلایا اور پھر وہی سارا عمل کیا تو 27 ستمبر 2025 کی ایک رَپٹ لکھی ہوئی تھی، جس میں یہ لکھا ہوا تھا کہ 20-25 سال عمر کی ایک لاوارث لاش ملی ہے۔ پھر وہی خراب حالت والی لاش۔‘
'جو چال ملزم نے چلی تھی کہ میں ایک لاش ایک ضلع میں اور دوسری دوسرے ضلع میں پھینک دوں گا اور لاہور پولیس اُس کا پتا نہیں لگا پائے گی، تو اللہ کا شکر ہے اُس چال کو ہم نے ناکام بنایا۔‘
’اُس نے اپنی طرف سے تو اُس کو قصور کی حدود میں ڈالا تھا۔ یہ وہی علاقہ تھا جہاں یہ خود بطور ڈی ایس پی انویسٹیگیشن تعینات تھا۔ یہ ایک پولیس افسر تھا اور یہ تفتیش کی مُوشگافیوں کو جانتا تھا، تو اِس نے اپنے جرم کو چھپانے کی سب سے بہترین چال یہ چلی کہ میں ایک لاش قصور میں پھینکوں گا تو قصور کی پولیس اُسے ڈھونڈتی رہے گی لیکن اسے اس کی بدقسمتی اور ہماری خوش قسمتی کہا جائے کہ لاش لاہور کے تھانہ کاہنہ کی حدود میں ہی تھی۔‘
ایاز حسین کا کہنا ہے کہ ملزم کی اہلیہ اور بیٹی کی لاشیں اگرچہ ناقابلِ شناخت تھیں لیکن ان کا پوسٹ مارٹم کروایا گیا تھا اور حتمی رپورٹس کا انتظار ہے جس میں موت کی حتمی وجہ سامنے آ جائے گی۔
ایاز حسین کا کہنا ہے کہ قتل کے کسی بھی مقدمے میں تفتیش کاروں کے لیے وجہ قتل بہت اہم ہوتی ہے۔ یہ تفتیش کا ایک بڑا کلیدی حصہ ہوتی ہے جسے جاننا ضروری ہوتا ہے۔'
پولیس افسر کے مطابق اگرچہ ملزم نے دو شادیاں کی ہوئی تھیں لیکن فی الوقت تفتیش میں دوسری فیملی کا کوئی کردار نہیں ہے اور اِس وقت اِس پوری کہانی کا جو مرکزی ملزم ہے وہ یہی ڈی ایس پی عثمان حیدر ہے۔
انھوں نے بتایا کہ ملزم اور اس کے اہلخانہ 'پہلے فیصل آباد میں بھی رہتے رہے ہیں۔ دو تین برس سے یہ لاہور منتقل ہوئے ہیں اور تب سے اِن کے گھریلو معاملات، ناچاقی اور تشدد پر مبنی رہے۔'
ان کا یہ بھی کہنا تھا کہ فی الحال تو تفتیش میں یہ پلاٹ کی خریداری کے لیے رکھی گئی رقم کا معاملہ دکھائی دیتا ہے۔
ایاز حسین نے دعویٰ کیا کہ 'تشدد ہوتا تھا اس عورت پر۔ یہ بیانات ہیں اُس عورت کی بہن اور ماں کے۔ بیانات میں ایک پلاٹ کا ذکر بھی آیا۔ ہم نے ملزم سے جو تفتیش کی اور پھر ثبوت اکٹھے کرنے کی بھی کوشش کی اس کے مطابق ایک پلاٹ تھا جو ڈی ایس پی نے مقتولہ کو خرید کر دینا تھا۔ وہ چاہ رہی تھی کہ اُس کی بیٹی جوان ہے تو اپنا گھر ہو کیونکہ وہ کرائے کے مکان میں رہ رہی تھیں۔
'اُس پلاٹ کے جو پیسے تھے وہ ڈی ایس پی نے کہیں دوسرے کام کاج میں خرچ کر لیے تھے۔ تو اِس تناظر میں اس دن آپس میں بات ہوئی اور جھگڑا ہوا۔ ڈی ایس پی میں تشدد کا رجحان تو موجود تھا، تو اُس لمحے میں اِس نے دو گولیاں اپنی بیٹی کو ماریں اور دو ہی اپنی بیوی کو مار دیں۔'
پیر کے روز ڈی آئی جی انویسٹیگیشن سید ذیشان رضا نے بھی اس مقدمے حوالے سے کی گئی پریس کانفرنس میں میڈیا کے نمائندوں کو بتایا کہ تفتیش میں یہ بات سامنے آئی ہے کہ ملزم عثمان حیدر اپنی سرکاری گاڑی پر اپنی اہلیہ اور بیٹی کو نجی ہوٹل میں کھانا کھلانے لے گئے اور واپسی کے راستے میں ایئرپورٹ کے قریب واقع رنگ روڈ پر انھوں نے سرکاری گاڑی میں فائرنگ کر کے دونوں کو قتل کر دیا۔
سید ذیشان رضا نے دعویٰ کیا کہ ملزم نے گھریلو ناچاقی کی بنا پر یہ اقدام اٹھایا اور اس کے بعد اپنی اہلیہ کی لاش کو کالا شاہ کاکو کے قریب کھائی میں پھینک دیا جبکہ بیٹی کی لاش کو کاہنہ کے علاقہ میں گندے نالے میں پھینک دیا۔
عثمان حیدر اس وقت تفتیش کے لیے پولیس کی تحویل میں ہیں اور 15 دسمبر کو لاہور کے مقامی مجسٹریٹ نے ان کا تین روزہ جسمانی ریمانڈ منظور کیا ہے۔
تھانہ برکی کی پولیس نے جب پیر کو عثمان حیدر کو جوڈیشل مجسٹریٹ کینٹ کی عدالت میں پیش کیا تو 14 روز کے ریمانڈ کی استدعا کی گئی لیکن عدالت نے انھیں تین روز کے لیے پولیس کے حوالے کرتے ہوئے آئندہ سماعت پر تفتیش سے متعلق رپورٹ عدالت میں پیش کرنے کی ہدایت بھی کی ہے۔
یہاں یہ امر قابلِ ذکر ہے کہ پاکستان میں ملزم کے پولیس کی تفتیش کے دوران دیے گئے بیان کی قانونی طور پر کوئی اہمیت نہیں ہوتی اور وہی بیان مقدمے پر اثر رکھتا ہے جو دفعہ 184 کے تحت عدالت میں دیا جائے۔
منگل کے روز جاری ہونے والے لاہور پولیس کے ایک اعلامیے میں بتایا گیا ہے کہ ڈی ایس پی عثمان حیدر کو نوکری سے معطل کر دیا گیا ہے۔
ایس پی ایاز حسین کا کہنا تھا کہ 'اُس انسان نے جو جرم کیا ہے، جس بھی عہدے پہ تھا، تو اُس سے قطع نظر قانون نے اُسے مکمل اپنے شکنجے میں کسا ہے اور تمام ثبوت ہم نے اکٹھے کیے ہیں۔ اللہ کا شکر ہے کہ یہ جو معمہ بنا ہوا تھا ڈیڑھ مہینے سے، وہ حل ہوا ہے۔‘

### Article 76 ###
امریکی صدر ڈونلڈ ٹرمپ کے دوسری بار وائٹ ہاؤس میں آنے سے دو ماہ قبل، گزشتہ سال جنوری میں، انڈین وزیر خارجہ جے شنکر نے کہا تھا کہ انڈیا ٹرمپ کی واپسی سے ’پریشان‘ نہیں ہے۔
اُن کا کہنا تھا کہ ’میں جانتا ہوں کہ بہت سے ملک آج امریکہ کے بارے میں پریشان ہیں، لیکن سچ کہوں تو ہم ان ممالک میں شامل نہیں۔‘
تاہم، جنوری 2025 کے بعد جب سے ٹرمپ نے دوبارہ وائٹ ہاؤس میں قدم رکھا، انڈیا اور امریکہ کے تعلقات میں گرم جوشی نہیں آئی۔ دوسری جانب، امریکہ کے پاکستان سے سرد تعلقات مسلسل بہتر ہوتے جا رہے ہیں۔
22 جنوری کو پاکستانی وزیر اعظم شہباز شریف نے ڈیووس میں ٹرمپ کے ’بورڈ آف پیس‘ کی سرکاری تقریب میں شرکت کی، جہاں پاکستان کے فیلڈ مارشل سید عاصم منیر بھی موجود تھے۔
غزہ کی تعمیر نو کے لیے بنائے گئے اس بورڈ میں شمولیت کے موقع پر شہباز شریف نے ٹرمپ کے ساتھ دستخط کیے تو اس دوران دونوں کے درمیان گرم جوشی کی تصاویر وائرل ہو گئیں۔
تاہم، اس بورڈ آف پیس کے بارے میں انڈیا نے کوئی بات نہیں کی ہے۔ ٹرمپ نے انڈیا کو بھی اس میں شامل ہونے کی دعوت دی ہے۔
ایک سال سے انڈیا اور امریکہ کے تعلقات کشیدہ ہیں۔ پہلے فاصلہ تب بڑھا جب ٹرمپ نے انڈیا پر اضافی محصولات عائد کیے اور پھر گذشتہ سال مئی میں انڈیا اور پاکستان کی تنازع کے بعدحالات مزید تلخ ہو گئے۔
کئی ماہرین کا کہنا ہے کہ انڈیا اور امریکہ کے درمیان کشیدگی کا فائدہ پاکستان نے اٹھایا، اور وہ تعلقات بہتر کر لیے جو ٹرمپ کی پہلی مدت صدارت میں سرد ہو گئے تھے۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
21 جنوری کو تھنک ٹینک ٹکشاشلہ انسٹی ٹیوشن کے ڈائیریکٹر نتن پائی نے ایکس پر لکھا تھا: ’میں ان تبصروں پر حیران ہوں کہ ڈونلڈ ٹرمپ کے ساتھ تعلقات سنبھالنے میں نئی دہلی غلطی کر رہا ہے۔ اس طرح کا استدلال مکمل غلط ہے۔ ان میں سے کوئی بھی بات ویسی نہیں جیسی بتائی جا رہی ہے۔ فاتح کا ساتھ دینا ہی سمجھ داری ہوتی ہے۔ انڈیا کے تجارتی مذاکرات ہمیشہ سے ہی مشکل تھے کیوں کہ اس میں شامل مفاد بہت بڑے ہیں۔ انڈیا پاکستان تعلقات میں امریکی مداخلت تسلیم نہ کرنا ایک بنیادی اصول ہے۔‘
نتن پائی کے اس تبصرے کا جواب دیتے ہوئے امریکہ کی البانی یونیورسٹی میں سیاسیات کے ایسوسی ایٹ پروفیسر کرسٹوفر کلیری نے کہا: ’اگر تمام دنیا کو ہی خامیاں نظر آ رہی ہیں تو یہ اندازہ لگانا آسان ہے کہ مسئلہ کہاں ہے۔ میرے خیال میں نئی دہلی نے تین غلطیاں کیں:
پروفیسر کرسٹوفر نے لکھا: ’میں یہ بات واضح کرنا چاہتا ہوں کہ مسئلہ ٹرمپ ہی ہیں۔ اس وجہ سے انڈیا کی غلطی یہ ہے کہ وہ ایسے شخص کو سنبھالنے میں کوتاہی کر گئے جو بذات خود ایک مسئلہ ہے۔ میں نہیں چاہتا کہ وہ مسائل کا شکار ہوں، لیکن یہ اس دنیا کی حقیقت ہے جہاں ہم رہ رہے ہیں۔‘
پروفیسر کرسٹوفر نے وہ ویڈیو بھی پوسٹ کی جس میں پاکستان ٹرمپ کے امن بورڈ میں شامل ہو رہا ہے اور شہباز شریف ٹرمپ کے ساتھ ڈیووس میں موجود ہیں۔
ان کا کہنا تھا: ’پاکستان کی امریکہ کے ساتھ سفارتی کامیابیوں کی ایک تاریخ رہی ہے۔ اس کی ایک وجہ یہ بھی ہے کہ پاکستان اکثر اندازہ لگا لیتا ہے کہ امریکی اقدامات کے ساتھ کھڑے ہونا واشنگٹن کا اعتماد حاصل کرنے کے لیے فائدہ مند ہے، چاہے آگے چل کر اس سے مسائل ہی کیوں نہ پیدا ہوں۔ اسلام آباد اکثر یہ حساب لگا لیتا ہے کہ اگر آج کے مسائل کم ہو سکتے ہیں تو مستقبل میں آنے والی پریشانیوں سے مستقبل میں ہی نمٹا جائے گا۔‘
پاکستان کے سابق مشیر قومی سلامتی معید یوسف نے گذشتہ سال ستمبر میں جریدے فارن افیئرز میں ایک طویل مضمون لکھا تھا۔ اس کا عنوان تھا ’امریکہ کو پاکستان پر داؤ کیوں لگانا چاہیے؟‘
معید یوسف نے لکھا: ’امریکہ نے انڈیا پر داؤ لگایا لیکن اسے کامیابی نہ ملی۔ دو دہائیاں گزر چکیں لیکن انڈیا خود کو خطے میں اور خطے سے باہر امریکی ترجیحات کے ساتھ مکمل ہم آہنگ کرنے کے قابل ہے اور نہ ہی اس کے لیے تیار۔‘
بین الاقوامی امور کے جریدے ’دی ڈپلومیٹ‘ کے مطابق سنہ 2025 میں انڈیا امریکہ تعلقات میں کچھ ایسا ہوا جس کے بارے میں سوچا بھی نہیں جا سکتا تھا۔
واشنگٹن کے ’قدرتی‘ شراکت دار سمجھے جانے والے انڈیا پر 50 فیصد کا سخت محصول لگا دیا گیا۔
اُسی وقت پاکستان نے وائٹ ہاؤس میں امریکہ کے نئے پسندیدہ اتحادی کے طور پر اپنی جگہ بنانی شروع کر دی۔
اس کی شروعات تب ہوئی جب نئی دہلی نے ڈونلڈ ٹرمپ کا یہ دعویٰ سر عام مسترد کر دیا کہ مئی 2025 میں پاکستان سے تنازع ختم کرانے میں انھوں نے ثالثی کرائی تھی۔
اس کے بعد انڈیا امریکہ تعلقات پر ایسی برف پڑی، مستقبل قریب میں جس کے پگھلنے کا امکان کم ہی نظر آتا ہے۔
نہ تو کواڈ سربراہ اجلاس ہوا نہ کوئی ایسا تجارتی معاہدہ جو انتہائی زیادہ محصول کے بوجھ تلے دبے انڈیا کو سکھ کا سانس فراہم کر سکتا۔
کشیدہ تعلقات مزید اُس وقت بگڑے جب نومبر میں امریکی ہاؤس پینل کی ایک رپورٹ میں کہا گیا کہ ’انڈیا سے چار روزہ تصادم کے دوران پاکستان کی عسکری کامیابی میں چینی ہتھیار نمایاں تھے۔‘
صدر ٹرمپ نے انڈیا کا نام لیے بغیر کئی بار کہا کہ جنگ کے دوران پانچ طیارے مار گرائے گئے۔ بعد کے بیانات میں انھوں نے یہ تعداد مزید بڑھا دی۔
انڈیا نے کسی طیارے کے گرنے کے بارے میں کوئی معلومات نہ دیں، کہا تو بس یہ کہ پاکستان کے طیارے کو نقصان پہنچا۔
ٹرمپ نے یہ دعویٰ بھی کیا کہ انھوں نے انڈیا اور پاکستان کا تصادم رکوایا، انڈیا مسلسل اس کی تردید کرتا ہے۔
دی ڈپلومیٹ کے مضمون میں لکھا ہے انڈیا نے مئی 2025 کے تنازع میں ٹرمپ کی ثالثی کا دعویٰ مسترد کر کے ان کی ’سرعام توہین‘ کی۔ اس کے بعد سے انڈیا امریکہ تعلقات سرد مہری کا شکار ہوئے۔
جہاں انڈیا نے ٹرمپ کے دعوؤں کو اپنی خود مختاری کی توہین سمجھا، وہیں پاکستان نے اسے ایک بڑے موقع کے طور پر دیکھا۔
اسلام آباد نے ٹرمپ کے اس دعوے کو بڑھا چڑھا کر پیش کیا کہ انھوں نے انڈیا پاکستان تنازع ختم کرانے میں ثالثی کی ہے، حتیٰ کہ ٹرمپ کو نوبیل انعام کے لیے نامزد بھی کر دیا۔ یہ قدم پاکستان کے لیے خوب فائدہ مند ثابت ہوا۔
ٹرمپ کی دوسری مدت صدارت سے پہلے چین پر دباؤ ڈالنے کی امریکی حکمت عملی کے لیے انڈیا اہم سمجھا جاتا تھا۔ دوسری جانب پاکستان کو چین کے حامی ملک کے طور پر دیکھا جاتا۔
لیکن اب امریکہ پاکستان تعلقات مضبوط ہوتے دکھائی دیتے ہیں۔ یہ بھی نہیں کہا جا سکتا کہ چین کے ساتھ پاکستان کے تعلقات خراب ہو رہے ہیں۔ ٹرمپ نے انڈیا پر بھاری محصول عائد کیے ہیں (25 فیصد باہمی، اور روس سے تیل خریدنے کی سزا کے طور پر اضافی 25 فیصد)۔
دنیا کی سب سے بڑی جمہوریت انڈیا کے ساتھ تعلقات بہتر بنانے کی دو دہائیوں سے جاری امریکی پالیسی پلٹتی معلوم ہوتی ہے۔
اب ٹرمپ پاکستان اور اس کے آرمی چیف کی تعریف کرتے نظر آتے ہیں۔ دوسری جانب انڈیا ٹرمپ کا یہ دعویٰ مسترد کر چکا ہے کہ مئی میں انھوں نے دونوں ملکوں کی جنگ بند کرائی تھی۔
مشرق وسطیٰ میں بھی پاکستان کی اہمیت بڑھ رہی ہے۔ پاکستان ٹرمپ کے امن بورڈ میں شامل ہے۔ شمولیت کی دعوت انڈیا کو بھی ملی ہے لیکن ابھی تک مودی حکومت نے کوئی فیصلہ نہیں کیا ہے۔
نشا بسوال دی ایشیا گروپ کی شراکت دار ہیں اور اوباما انتظامیہ کے دوران جنوبی اور وسطی ایشیائی امور کی سابق امریکی معاون وزیر خارجہ رہی ہیں۔ گذشتہ سال نومبر میں انھوں نے بلوم برگ کو بتایا: ’پاکستان سے ایک مضبوط تعلق امریکہ کو یہ صلاحیت بھی دیتا ہے کہ وہ انڈیا پر دباؤ ڈال سکے۔ دنوں ممالک کو اپنی اپنی اہلیت کی بنیاد پر کھڑا ہونا ہو گا۔‘
انہوں نے مزید کہا: ’جس حد تک امریکہ پاکستان پر اثر انداز ہو سکتا ہے اور دباؤ ڈال سکتا ہے، اور بحران کے وقت ایسا کرنے کے لیے پاکستان کے ساتھ تعلقات موجود ہوں، یہ ایک نہایت اہم پہلو ہے۔ آپ ایسا پاکستان نہیں چاہیں گے جو امریکی اثر سے مکمل طور پر باہر ہو۔‘
پاکستان اور امریکہ سرد جنگ دور سے ہی شراکت دار رہے ہیں۔ 1980 کی دہائی میں پاکستان نے سوویت یونین کے خلاف لڑنے والے افغان باغیوں کو مدد پہنچانے میں امریکہ کے ساتھ تعاون کیا۔ بعد میں پاکستان نے امریکہ کی نام نہاد دہشت گردی کے خلاف جنگ میں لاسٹک معاونت فراہم کی۔
امریکہ اور پاکستان کی بڑھتی قربت کو انڈیا کے خلاف بھی دیکھا جا رہا ہے، لیکن سابق امریکی مشیر قومی سلامتی جان بولٹن نے پریس ٹرسٹ آف انڈیا کو انٹرویو میں اس کا مختلف تجزیہ کیا۔
انھوں نے کہا: ’میرے خیال میں انڈیا امریکہ تعلقات 21 ویں صدی میں شاید ہمارے لیے سب سے اہم سٹریٹیجک تعلقات ہیں۔ لیکن پاکستان کے ساتھ تعلقات رکھنا بھی غیر اہم نہیں ہے۔ خاص طور پر اس لیے کہ چین پاکستان میں اپنی گرفت مضبوط کرنے کی کوشش کر رہا ہے، خصوصاً پاکستانی فوج کے ساتھ۔ مجھے اس بات پر تشویش ہے اور ظاہر ہے انڈیا کے لیے بھی یہ بات فکر کا باعث ہے۔‘
امریکہ کے سابق مشیر قومی سلامتی کا کہنا تھا: ’لہذا ہمارے مفادات ایک دوسرے سے ہم آہنگ ہیں۔ طالبان اور افغانستان میں دیگر گروہوں کے خلاف ہمارے پاکستان کے ساتھ بھی کچھ مشترکہ مفادات ہیں۔ میرا یقین ہے کہ اگر ہم پاکستان کے ساتھ کام کر سکیں اور انھیں یہ یاد دلا سکیں کہ چین اُن کے لیے بھی اتنا ہی خطرہ ہے جتنا کہ انڈیا کے لیے، تو یہی آگے بڑھنے کی واحد بنیاد بن سکتی ہے۔ مجھے نہیں معلوم ٹرمپ بھی ایسا ہی سوچ رہے ہیں یا نہیں، لیکن اگر میں ان کا مشیر ہوتا، تو ان سے یہی بات کہتا۔‘

### Article 77 ###
بلوچستان کے دارالحکومت کوئٹہ سمیت متعدد شہروں میں سنیچر کے روز ہونے والے شدت پسندوں کے حملوں کے بعد صوبے میں تاحال حالات کشیدہ ہیں۔ صوبے میں عوامی اجتماعات پر پابندی برقرار ہے جبکہ کوئٹہ میں شہریوں کو انٹرنیٹ تک رسائی میں دشواری کا سامنا ہے۔
اتوار کو صوبے کے وزیرِ اعلیٰ میر سرفراز بُگٹی ایک پریس کانفرنس میں بتایا کہ بلوچستان میں گذشتہ 40 گھنٹوں کے دوران کیے گئے آپریشنز میں 145 شدت پسند ہلاک ہوئے ہیں، جن کی لاشیں بھی ان کے پاس موجود ہیں۔
ان کا مزید کہنا تھا کہ سنیچر کے روز ہونے والے حملوں میں مجموعی طور پر 31 شہری اور 17 سکیورٹی اہلکار بھی ہلاک ہوئے ہیں۔
اس سے قبل سنیچر کی شب پاکستانی فوج کے شعبہ تعلقاتِ عامہ آئی ایس پی آر نے کہا تھا کہ کوئٹہ سمیت بلوچستان کے متعدد شہروں میں ہونے والے حملوں میں کم از کم 92 شدت پسند اور 15 اہلکار ہلاک ہوئے ہیں۔
آئی ایس پی آر کی جانب سے جاری بیان کے مطابق اس سے قبل جمعہ کے روز پنجگور اور شابان میں مختلف کارروائیوں میں 41 شدت پسندوں کو ہلاک کیا گیا، جس کے بعد دو روز میں ہلاک کیے جانے والے شدت پسندوں کی تعداد 133 ہو گئی ہے۔
خیال رہے ان حملوں کی ذمہ داری کالعدم بلوچ لبریشن آرمی (بی ایل اے) نے قبول کی ہے۔ جبکہ پاکستان نے اِن حملوں پر ’فتنہ الہندوستان‘ کو ذمہ دار ٹھہرایا ہے۔ خیال رہے کہ پاکستان کی وزارت داخلہ نے صوبہ بلوچستان میں دہشتگردی میں ملوث تمام گروہوں کو 'فتنہ الہندوستان' کا نام دے رکھا ہے۔ پاکستانی حکومت ان گروہوں پر انڈیا کو پشت پناہی کا الزام لگاتی ہے تاہم نئی دہلی ماضی میں ایسے الزامات کی تردید کر چکا ہے۔
اپنی پریس کانفرنس میں بلوچستان کے وزیرِ اعلیٰ نے دعویٰ کیا کہ ان کے پاس پہلے سے ہی انٹیلیجنس رپورٹس موجود تھیں کہ شدت پسند تنظیم کی جانب سے اس قسم کے حملوں کی منصوبہ بندی کی جا رہی ہے، جس کے پیشِ نظر سکیورٹی اداروں نے ایک روز قبل ہی آپریشن شروع کر دیا تھا۔
انھوں نے یہ بھی کہا تھا کہ شدت پسندوں کے ’تعاقب کے لیے ابھی بھی آپریشن جاری ہے اور ہم انھیں بھاگنے نہیں دیں گے۔‘
میر سرفراز بُگٹی نے بی ایل اے سمیت متعدد کالعدم تنظیموں کو مخاطب کرتے ہوئے کہا: ’یہ آپ کا سب سے بڑا آپریشن تھا، آپ نے تو ایک یونین کونسل بھی آزاد نہیں کی۔ جب ایک یونین کونسل تک آزاد نہیں کر سکے ہو تو بلوچوں کو اپنا ایندھن کیوں بنا رہے ہو؟‘
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
سنیچر کو جن شہروں میں مسلح افراد نے حملے کیے ان میں کوئٹہ، مستونگ، قلات، نوشکی، خاران، دالبندین، تربت، تمپ، گوادر، پسنی سمیت بعض دیگر علاقے شامل تھے۔
اتوار کو کوئٹہ شہر میں سریاب کے بعض علاقوں میں انتظامیہ کی جانب سے مساجد سے یہ اعلان کرایا گیا کہ لوگ گھروں سے نہیں نکلیں جبکہ گھر گھر تلاشی بھی لی گئی۔
وزیر اعلیٰ بلوچستان میر سرفراز بگٹی کا کہنا ہے کہ سیکورٹی فورسز کی بروقت کارروائی سے نہ صرف ان حملوں کو ناکام بنا دیا گیا بلکہ اس میں نقصان بھی کم ہوا۔
اتوار کے روز نوشکی کے علاوہ کسی اور شہر سے کسی حملے کی اطلاع موصول نہیں ہوئی۔
نوشکی میں مقامی لوگوں نے بتایا کہ شہر میں سیکورٹی فورسز کے کیمپ کی جانب سے اتوار کو صبح ایک مرتبہ پھر فائرنگ اور دھماکوں کی آوازیں آتی رہیں۔
ان کا کہنا تھا کہ فائرنگ کے علاوہ نہ صرف مسلح افراد شہر میں گشت کرتے ہوئے دکھائی دیئے بلکہ وہ پولیس سٹیشن، جوڈیشل کمپلیکس اور قرب و جوار کے دیگر دفاتر میں بھی دکھائی دیے۔
مقامی لوگوں نے بتایا کہ اتوار کی شام تک مسلح لوگ شہر میں موجود رہے۔
وزیر اعلیٰ بلوچستان میر سرفراز بگٹی نے اتوار کو جو پریس کانفرنس کی اس میں ان کا کہنا تھا کہ باقی علاقوں کو جلدی کلیئر کرایا گیا لیکن نوشکی کو کلیئر کرنے میں دیگر شہروں کے مقابلے میں تاخیر ہوگئی۔
تاہم ڈیڑھ بجے ہونے والی پریس کانفرنس میں انھوں نے بتایا کہ اس وقت نوشکی کو بھی کلیئر کردیا گیا ہے۔
کالعدم بی ایل اے کی جانب سے یہ کہا گیا کہ نوشکی کے یرغمال بنائے جانے والے ڈپٹی کمشنر کو رہا کردیا گیا ہے۔اس حوالے سے میڈیا کو جاری کیے جانے والے بیان میں یہ دعویٰ کیا گیا ہے کہ خاتون اسسٹنٹ کمشنر کو بھی رہا کردیا گیا ہے۔
سرکاری حکام نے ڈپٹی کمشنر کو یرغمال بنائے جانے کی تصدیق کی تھی لیکن خاتون اسسٹنٹ کمشنر کی تصدیق نہیں کی گئی تھی۔
وزیر اعلیٰ نے پریس کانفرنس میں پوچھے جانے والے ایک سوال پر کہا کہ ایک دوست نے ڈپٹی کمشنر سے بات کی ہے اور وہ ایک محفوظ مقام پر موجود ہیں۔
کوئٹہ میں سنیچر کی صبح چھ بجے کے بعد حملوں کا آغاز سریاب کے علاقے سے ہوا اور صبح آٹھ بجے تک ان حملوں کا دائرہ کار ریڈ زون کے قریب ایدھی چوک تک پھیل گیا۔ ان حملوں میں املاک کے حوالے سے بھی سب سے زیادہ نقصان کوئٹہ میں ہوا۔
تاہم سرکاری تنصیبات کو پہنچنے والے نقصانات سریاب کے علاقے میں زیادہ تھے جہاں تین پولیس سٹیشنوں اور پانچ بینکوں کو نشانہ بنایا گیا۔
بی بی سی  کے کیمرا مین خیر محمد بلوچ ان لوگوں میں شامل تھے جو کہ ان نقصانات کی کوریج کے لیے مختلف مقامات پر گئے تھے۔
انھوں نے بتایا کہ ہزار گنجی اور اس کے گردونواح میں پانچ بینکوں پر حملے کر کے ان کو نقصان پہنچایا گیا تھا۔
ان بینکوں میں ایک کے سکیورٹی گارڈ نے بتایا کہ ’حملہ آور آئے تو انھوں نے بینک کا دروازہ کھولنے کے لیے کہا لیکن ہم نے بینک کا دروازہ نہیں کھولا جس پر انھوں نے بینک کے جنگلے کو توڑ دیا۔‘
سکیورٹی گارڈ نے جنگلے کی جانب اشارہ کرتے ہوئے بتایا کہ ’یہ دیکھیں اس پر تالا اب بھی لگا ہوا ہے۔‘
سکیورٹی گارڈ کے مطابق جنگلا توڑنے کے بعد ’حملہ آوروں نے ہمیں ہتھیار حوالے کرنے کا کہا، ان کی بات ماننے کے علاوہ ہمارے پاس کوئی چارہ نہیں تھا۔‘
تاہم ان کا کہنا تھا کہ حملہ آور بینک سے رقوم تو نہیں لے جا سکے لیکن دوسرے لوگ بینک سے سامان وغیرہ اٹھا کر لے گئے۔
سریاب کے علاقے میں جن پولیس سٹیشنوں پر حملے کیے گئے ان میں نیو سریاب، شہید خالق اور شالکوٹ پولیس سٹیشن شامل تھے۔
ایک سینیئر پولیس آفیسر نے بتایا کہ شہید خالق آباد پولیس سٹیشن کو حملے کے بعد نذرآتش بھی کیا گیا جبکہ نیوسریاب پولیس سٹیشن کو حملوں میں بڑے پیمانے پر نقصان پہنچا۔ تاہم شالکوٹ پولیس سٹیشن پر مزاحمت کے باعث حملہ آور تھانے میں داخل نہیں ہوسکے۔
خیرمحمد بلوچ کے مطابق نیو سریاب پولیس سٹیشن کے ہر کمرے کو نذر آتش کرنے کے علاوہ تھانے کی ریکارڈ کو بھی جلایا گیا تھا۔
ان کا کہنا تھا کہ تھانے کے مختلف مقامات پر گولیوں کے نشانات تھے جبکہ اس کے اندر چار پانچ گاڑیوں کو جلایا گیا تھا۔
ان کا کہنا تھا کہ حملے کے بعد لوگ تھانے کی سولر پلیٹس بھی اٹھا کر لے گئے تھے۔
تاہم انھوں نے بتایا کہ نیو سریاب تھانے کے مقابلے میں شہید خالق پولیس سٹیشن میں نقصانات زیادہ تھے۔ تھانے کو نقصان پہنچانے کے علاوہ اس کے اندر اور باہر کھڑی دو درجن سے زائد گاڑیوں کو بھی نذر آتش کیا گیا تھا۔
ان نقصانات کے علاوہ ایک ایسی ویڈیو بھی سماجی رابطوں کی میڈیا پر وائرل تھی جس میں لوگوں کو ان تھانوں سے موٹر سائیکل اور دیگر اشیا لے جاتے ہوئے دیکھا جا سکتا ہے تاہم بی بی سی آزادانہ طور پر اس ویڈیو کی تصدیق نہیں کر سکتا۔
ان تھانوں کو نقصان پہنچانے کے لیے بعض دیگر مقامات پر بھی جلی ہوئی گاڑیاں نظر آرہی تھیں۔
کوئٹہ کے علاوہ مستونگ ، قلات ، نوشکی اور بعض دیگر شہروں میں بھی پولیس کے تھانوں اور بینکوں کو نقصان پہنچایا گیا۔
سنیچر کے حملوں کے بعد ریڈ زون کے تمام راستوں پر ٹرک کھڑے کرکے ان کو سیل کر دیا گیا تھا جبکہ ان پر سیکورٹی بھی بڑھا دی گئی تھی۔
سینچر کی دوپہر ایک بجے تک ریڈزون کے قرب و جوار کے علاقوں سے فائرنگ کی آوازیں سنائی دیتی رہیں جبکہ اس دوران مختلف علاقوں میں متعدد دھماکوں کی آوازیں سنائی دیں۔
خیال رہے کہ گذشتہ روز ایک بارود سے بھری گاڑی کو ریڈ زون کے قریب ایدھی چوک پر اڑا دیا گیا تھا جس سے سول سیکریٹریٹ، قرب و جوار کے گھروں، دفاتر، امداد چوک سے سلیم کمپلیکس کے علاقے تک دکانوں اور گھروں اور دفاتر کے شیشے ٹوٹ گئے۔ یہاں مسلح افراد کی موجودگی ایک کلومیٹر سے کم علاقے تک تھی۔
ایدھی چوک کے ساتھ ہی سول سیکریٹریٹ اور افغان قونصلیٹ واقع ہیں اس مقام پر ہونے والے دھماکے کی وجہ سے اس چوک پر نصب عبدالستار ایدھی کے مجسمے کو بھی نقصان پہنچا ہے۔
اس دھماکے سے اندازاً آدھے کلومیٹر کے فاصلے پر دیبہ کے علاقے سے تعلق رکھنے والی ایک خاتون نے بتایا کہ دھماکہ اتنا شدید تھا انھیں ایسا لگا جیسے گھر کی چھت ان پر آکر گرے گی۔
تاہم سریاب سمیت کوئٹہ شہر کے دیگر علاقوں میں کاروبار زندگی معمول کے مطابق جاری رہا اور جن علاقوں میں سنیچر کے روز دوکانیں بند رہیں وہاں اتوار کو دکانیں کھلی تھیں۔
سنیچر کے حملوں کے حوالے سے عینی شاہدین اور وائرل ویڈیوز کے مطابق سریاب کے علاقے میں مسلح افراد کی ایک بڑی تعداد موجود تھی۔
عینی شاہدین نے بتایا کہ یونیورسٹی کے قریب مسلح افراد سڑکوں پر تلاشی بھی لیتے رہے۔
عینی شاہدین کے مطابق سریاب میں ہزارگنجی، شیخ زید ہسپتال، یونیورسٹی، ہیلپر ہسپتال کے قرب و جوار کے علاقوں کے علاوہ امداد چوک کے قریب بھی مسلح افراد موجود تھے۔
اس تناظر میں اتوار کے روز سریاب سمیت کوئٹہ شہر کے بعض دیگر علاقوں میں سکیورٹی فورسز کے اہلکاروں نے گھر گھر تلاشی لی۔
سریاب روڈ کے ایک رہائشی  یعقوب شاہوانی نے بتایا کہ جس علاقے میں ان کی رہائش ہے وہاں صبح مساجد سے یہ اعلان کرایا گیا لوگ اپنے گھروں سے نہ نکلیں۔
ان کا کہنا تھا کہ مختلف علاقوں میں سکیورٹی فورسز کے اہلکاروں نے گھر گھر تلاشی لی جن کے ساتھ خواتین اہلکار بھی تھیں۔
انھوں نے بتایا کہ سینیچر کے روز حملوں کے باعث سریاب کے اکثر علاقوں میں لوگ گھروں میں محصور رہے۔
کوئٹہ شہر میں بیک وقت ایک بڑے علاقے میں حملوں اور مسلح افراد کی موجودگی کا یہ واقعہ اپنی نوعیت کا پہلا واقعہ تھا۔
ان حملوں کی وجہ سے 9 بجے کے قریب موبائل فون پر انٹرنیٹ کی سروس معطل کردی گئی جبکہ کوئٹہ اور دیگر شہروں کے درمیان ٹرین سروس بھی معطل رہی۔
حملوں سے متاثرہ علاقوں میں لوگ اپنے گھروں میں محصور رہے جبکہ کوئٹہ شہر میں باہر سے آنے والے افراد کو داخلی راستوں پر روکا گیا جس سے لوگوں کو شدید پریشانی اور مشکلات کا سامنا کرنا پڑا۔
مستونگ بلوچستان میں ضلع کوئٹہ سے متصل ضلع ہے اور یہ دارالحکومت سے کوئٹہ سے جنوب مغرب میں تقریباً 50 کلومیٹر کے فاصلے پر واقع ہے۔
مستونگ کے ایک سینیئر سرکاری اہلکار نے نام ظاہر نہ کرنے کی شرط پر بتایا کہ مستونگ شہر میں صبح چھ بجے مسلح افراد کی ایک بڑی تعداد نے مختلف مقامات پر حملہ کیا جو سہہ پہر تک جاری رہے۔
ان کا کہنا تھا کہ حملہ آوروں نے مستونگ جیل پر بھی حملہ کیا اور اس حملے کے نتیجے میں جیل سے 27 قیدی فرار ہوگئے۔
سرکاری اہلکار کا کہنا تھا کہ حملہ آوروں نے دو نجی بینکوں کو بھی نذرآتش کیا۔ تاہم ان کا کہنا تھا کہ وہ یہ نہیں بتا سکتے کہ حملہ آور ان بینکوں سے رقوم لوٹ کر لے جانے میں کامیاب ہوئے ہیں یا نہیں۔
سینیئر سرکاری اہلکار کے مطابق ان حملوں میں ایک سکیورٹی اہلکار ہلاک ہوا ہے جبکہ تین پولیس اہلکار زخمی ہوئے۔ ان کا دعویٰ ہے کہ جوابی کاروائی میں پانچ حملہ آور بھی مارے گئے۔
ضلع مستونگ سے متصل کوئٹہ کراچی ہائی وے کے ساتھ واقع قلات شہر میں بھی سنیچر کی صبح نامعلوم مسلح حملہ آور داخل ہوئے۔
نام ظاہر نہ کرنے کی شرط پر ایک پولیس اہلکار نے فون پر بی بی سی کو بتایا کہ قلات شہر میں مسلح حملہ آوروں نے سٹی اور صدر پولیس سٹیشنوں پر حملہ کیا جس میں چار پولیس اہلکار زخمی ہوئے ہیں۔
ایک عینی شاہد نے بتایا کہ قلات شہر میں حملوں کا سلسلہ صبح پانچ بجے قریب شروع ہوا۔ ان کا کہنا تھا کہ اندازاً دو گھنٹے تک دھماکوں کے علاوہ شدید فائرنگ آوازیں آتی رہیں جس کی وجہ سے لوگوں میں خوف و ہراس پھیل گیا۔
قلات کوئٹہ سے جنوب مغرب میں اندازاً ڈیڑھ سو کلومیٹر کے فاصلے پر واقع ہے۔
خاران ضلع نوشکی سے متصل ضلع ہے اور یہ کوئٹہ سے اندازاً تین سو کلومیٹر کے فاصلے پر جنوب مغرب میں واقع ہے ۔
سینیچر کی صبح نامعلوم مسلح افراد کی ایک بڑی تعداد نے خاران شہر کے مختلف علاقوں میں حملے کیے۔
رابطہ کرنے پر ایک پولیس اہلکار کا کہنا تھا کہ حملہ آوروں کی جانب سے بینکوں کے علاوہ مختلف مقامات پر سرکاری املاک کو بھی نشانہ بنایا گیا۔
ان کا کہنا تھا کہ جنگل روڈ پر سرکار کے حامی ایک قبائلی شخصیت اور ملازئی قومی اتحاد کے سربراہ میر شاہد گل ملازئی کے گھر پر بھی حملہ کیا گیا۔ ان کا کہنا تھا کہ اس حملے میں شاہد گل ملازئی سمیت سات افراد ہلاک ہو گئے۔
رابطہ کرنے پر بعض عینی شاہدین نے بتایا کہ حملہ آوروں نے شاہد گل ملازئی کے گھر اور وہاں موجود گاڑیوں کو بھی نذرآتش کیا۔
خیال رہے کہ چند روز کے اندر خاران شہر میں یہ اپنی نوعیت کا دوسرا بڑا حملہ تھا۔ اس سے قبل ہونے والے حملے میں سٹی پولیس سٹیشن اور بینکوں پر حملے کیے گئے تھے۔
سرحدی ضلع چاغی کے ہیڈکوارٹر دالبندین کی سرحدیں نوشکی اور خاران سے لگتی ہیں۔ عینی شاہدین نے بتایا کہ صبح ساڑھے پانچ بجے کے قریب دالبندین میں حملہ کیا گیا اور سکیورٹی فورسز کے کیمپ کی جانب سے شدید فائرنگ کی آوازیں آتی رہیں جو دوپہر تک جاری رہیں۔
نیٹ ورک کے مسائل کی وجہ سے وہاں سرکاری حکام سے رابطہ نہ ہونے کے باعث نقصانات کے بارے میں معلومات حاصل نہیں ہو سکیں۔
خیال رہے کہ گذشتہ سال کے آخر میں ضلع چاغی کے علاقے نوکنڈی میں بھی سیکورٹی فورسز کے ایک کیمپ پر حملہ کیا گیا تھا۔
چاغی نہ صرف ایک اہم سرحدی ضلع ہے بلکہ معدنی وسائل سے مالا مال اس ضلع میں معدنیات کے بڑے پراجیکٹس بھی چل رہے ہیں۔
بلوچستان کے ساحلی شہر گوادر میں بھی مسلح افراد نے مختلف مقامات پر حملہ کیے۔
اس سلسلے میں معلومات کے حصول کے لیے ڈپٹی کمشنر گوادر سے رابطے کی کوشش کی گئی لیکن انھوں نے کال وصول نہیں کی۔
تاہم گوادر کے مقامی صحافیوں نے بتایا کہ نامعلوم مسلح افراد کی جانب سے گوادر میں تین مقامات کو نشانہ بنایا گیا جن میں نگوری وارڈ ، لیبر کیمپ اور پرانے کیسکو کے دفتر میں سورگ دل کے علاقے شامل تھے۔
سیکورٹی ذرائع نے گوادر میں لیبر کیمپ میں پانچ افراد کی ہلاکت کی تصدیق کی جن میں خواتین اور بچے بھی شامل ہیں۔ ان افراد کا تعلق خضدار سے بتایا جاتا ہے۔
گوادر شہر میں ان مقامات پر حملوں کے علاوہ ضلع گوادر کے شہر پسنی میں بھی سرکاری حکام نے وفاقی سکیورٹی فورسز کے ایک کیمپ پر حملے کی تصدیق کی ہے۔
ضلع گوادر سے متصل ضلع کیچ  کے ہیڈکوارٹر تربت میں بھی دو مقامات پر حملے ہوئے۔
مقامی انتظامیہ کے ایک اہلکار نے بتایا کہ تربت میں سکیورٹی فورسز کے ایک کیمپ پر حملے کے علاوہ آبسر کے علاقے سے دھماکوں کی آوازیں سنائی دیں۔
ان کا کہنا تھا کہ ان حملوں میں کسی سویلین کے نقصان کی اطلاع نہیں ہے ۔
انتظامیہ کے اہلکار نے بتایا کہ ضلع کیچ میں تمپ کے علاقے میں دو گھروں پر راکٹ گرنے سے چھ سے زائد افراد زخمی ہوئے ہیں۔
ضلع کیچ سے ملنے والی اطلاعات کے مطابق بعض دیگر شہروں میں بھی مسلح افراد نے بازاروں میں گشت کیا۔
سبی شہر سے بھی دھماکوں اور فائرنگ کی اطلاعات موصول ہوئی ہیں۔
ضلع کچھی کے علاقے مچھ میں اگرچہ کسی حملے کی اطلاع موصول نہیں ہوئی تاہم سرکاری حکام اور مقامی لوگوں کے مطابق انتظامیہ کی جانب سے مچھ شہر میں مساجد سے یہ اعلان کرایا گیا کہ لوگ اپنے گھروں سے نہ نکلیں۔
واضح رہے کہ بلوچستان کے مختلف شہروں میں ہونے والے حالیہ منظم حملے پہلا موقع نہیں جب صوبے کے مختلف شہروں میں بیک وقت مسلح افراد داخل ہوئے، پولیس کو نشانہ بنایا گیا، سرکاری اور سکیورٹی عمارتوں کو نشانہ بنایا گیا ہو اور خود کش حملے بھی کیے گئے ہوں۔
تاہم حالیہ حملوں میں پہلی مرتبہ یہ دیکھنے میں آیا کہ اس نوعیت کی کارروائیاں بلوچستان کے دارالحکومت کوئٹہ کے اندر بھی ہوئی ہیں۔ کوئٹہ کے اندر ایک علاقے میں علی الصبح ایک زوردار دھماکہ سنائی دیا جس کے بعد شہر کے ریڈ زون کو سیل اور ہسپتالوں میں ایمرجنسی نافذ کر دی گئی۔
کوئٹہ کو نسبتاً محفوظ تصور کیا جاتا ہے اور شہر کو محفوظ بنانے کے لیے اس کے اردگرد سکیورٹی چیک پوسٹس وغیرہ کی مدد سے حصار قائم کیا گیا ہے۔ شہر کے اندر بھی مختلف مقامات پر چیک پوسٹس موجود ہیں۔
کوئٹہ کے اندر حالیہ حملے کیا یہ ظاہر کرتے ہیں کہ یہ کوئی سکیورٹی یا انٹیلیجنس کا نقص ہو سکتا ہے۔
محمد شعیب اسلام آباد کی قائداعظم یونیورسٹی میں انٹرنیشنل ریلیشنز کے شعبے سے منسلک ہیں۔ بی بی سی سے بات کرتے ہوئے ان کا کہنا تھا کہ جتنی جلدی حملہ آور مارے گئے ہیں اس سے ظاہر ہوتا ہے کہ سکیورٹی ادارے زیادہ بہتر طور پر تیار تھے۔
’جتنی جلدی ویڈیوز اور تصاویر سامنے آئیں اس سے لگتا ہے کہ سکیورٹی فورسز اس کے فال آوٹ کو کنٹرول کرنے میں کامیاب ہوئی ہیں۔ ایسا محسوس ہوتا ہے کہ انھوں نے پہلے والے حملوں سے کچھ سبق سیکھا اور وہ شاید اس طرح کے حملوں کے لیے تیار تھے۔‘
تاہم محمد شعیب کہتے ہیں کہ ایسا واقعتاً پہلی مرتبہ دیکھنے میں آیا کہ یہ حملے صوبائی دارالحکومت کے اندر تک ہوئے جو ایک بڑی پیشرفت ہے۔
’کوئٹہ میں ان کا آنا بڑی سٹیٹمنٹ ہے۔ یہ ان کی طرف سے ایک پیغام ہے کہ ہم جہاں چاہیں آ سکتے ہیں۔ کوئٹہ کے باہر سے لوگ اس کی توقع نہیں کر رہے ہوتے۔ کوئٹہ کی سکیورٹی کو نسبتاً مضبوط تصور کیا جاتا ہے۔‘
محمد شعیب کہتے ہیں کہ حالیہ حملوں میں مختلف شہروں میں جن مقامات کو نشانہ بنایا گیا، ان کا مشاہدہ کریں تو معلوم ہوتا ہے کہ ہر ضلع میں زیادہ تر بڑے حکومتی اور سکیورٹی اداروں کے دفاتر اور عمارتوں کو ٹارگٹ کیا گیا۔
تاہم محمد شعیب کے خیال میں کوئٹہ تک ان حملوں کا پہنچنا یہ ظاہر کرتا ہے کہ ایسے حملے کرنے والوں کی حمایت عام آدمی تک سرایت کر چکی ہے۔ ان کا کہنا ہے کہ ’اس موومنٹ کا اتنے لمبے عرصے تک چل جانا ہی اس بات کو ظاہر کرتا ہے کہ معاملہ زیادہ پیچیدہ ہے۔‘
ان کے خیال میں بلوچستان میں سکیورٹی کا سب سے بڑا چیلنج سیاسی ہے۔ ’آپ کو دل اور دماغ جیتنے ہیں۔ صرف لڑائی نہیں کرنی۔ لڑائی تو آخری چارہ ہونا چاہیے۔‘
دوست محمد بریچ بلوچستان میں مقیم تجزیہ کار ہیں۔ بی بی سی سے بات کرتے ہوئے ان کا کہنا تھا کہ اگست 2024 میں ہونے والے گزشتہ حملوں کی طرح حالیہ حملے بھی منظم اور بڑے پیمانے پر تھے اور یہ پہلی مرتبہ کوئٹہ تک پہنچتے بھی دکھائی دیے۔
وہ بھی اس خیال سے اتفاق کرتے ہیں کہ ’کوئٹہ تک اتنے منظم حملے مقامی حمایت کے بغیر کرنا ناممکن ہیں۔ مقامی لوگوں کی ہمدردیاں ملے بغیر اتنے بڑی پیمانے پر حملے کرنا ممکن نہیں۔‘
دوست محمد بریچ بھی اس خیال سے بھی متفق ہیں کہ ریاست کے لیے بڑا چیلنج مقامی لوگوں کے دل و دماغ جیتنا ہے۔
’اگر بڑے پیمانے پر آپریشن ہوں گے تو لوگوں کی شکایات بڑھیں گی۔ ایک گوریلا وار کے اندر لوگ یا عام آدمی کی حمایت ہی اصل انعام یا جیت ہے۔‘
وہ سمجھتے ہیں کہ ریاست عام آدمی کا دل و دماغ جیتنے کی کوشش کر بھی رہی ہے تاہم یہ وقت طلب کام ہے اور اس کے لیے ضروری ہے کہ اسے نچلی سطح تک پہنچایا جائے۔
انھوں نے بتایا کہ مثال کے طور پر صوبائی حکومت نے جو اقدامات کیے ہیں ان میں بلوچستان سپیشل ڈویلپمنٹ، بلوچستان ایجوکیشن اینڈومنٹ فنڈ، بلوچستان یوتھ پالیسی 2024، بینظیر سکالرشپ اور بلوچستان کے لیے ٹیکنیکل اور فنی تعلیم کے ادارے کے قیام جیسی چیزیں شامل ہیں۔
ان کا کہنا ہے کہ بلوچستان میں ایک مسئلہ یہ بھی ہے کہ یہاں ایک ہی میٹروپولیٹن شہر یعنی کوئٹہ ہے۔
’اگر مزید اربن سینٹر بنیں گے تو توجہ کا مرکز صرف کوئٹہ نہیں ہو گا اور لوگوں کے مسائل کے حل کے لیے کیے جانے والی کوششیں کوئٹہ سے باہر بھی پہنچ پائیں گی اور نظر بھی آئیں گی۔‘
تجزیہ نگار دوست محمد بریچ سمجھتے ہیں کہ حالیہ حملے ایک اور زاویے کو بھی ظاہر کرتے ہیں جو قیمتی پتھروں کی موجودگی ہے۔ ان کے خیال میں دنیا کی دونوں بڑی طاقتوں امریکہ اور چین کی نظریں ان قیمتی پھتروں اور معدنیات پر مرکوز ہیں۔
اور سامنے آنے والی چند حالیہ ویڈیوز یہ ظاہر کرتی ہیں کہ کالعدم بی ایل اے اس طرح کی کارروائیوں سے یہ پیغام ان طاقتوں کو بھی دینا چاہتی ہے کہ بلوچستان کے قیمتی پتھروں اور معدنیات تک رسائی ان کی مرضی کے بغیر نہیں ہو گی۔
قائداعظم یونیورسٹی کے شعبہ انٹرنیشنل ریلیشنز کے معلم محمد شعیب کہتے ہیں کہ ریاست کے لیے ایک چیلنج یہ بھی ہے کہ علیحدگی پسند تحریکیں بھی ان دنوں سوشل میڈیا کا استعمال کر رہی ہیں جہاں وہ قوم پرستی وغیرہ کا پرچار کرتی نظر آتی ہیں۔
اس سے متاثر ہو کر متوسط طبقے کے پڑھے لکھے لوگ ان کے ساتھ چلے جاتے ہیں۔ محمد شعیب کے خیال میں یہ پڑھے لکھے لوگ پرانے جنگجووں کے مقابلے میں زیادہ خطرناک ثابت ہوتے ہیں کیونکہ یہ نظریاتی طور ہر متحرک ہوتے ہیں۔
’پرانے جنگجنووں کے مقابلے جو بس بندوق اٹھا کر آ جاتے تھے لڑنے کے لیے، یہ پڑھے لکھے جنگجو ہتھیاروں اور مواد کے استعمال میں بھی زیادہ ہوشیار ہیں۔‘
محمد شعیب کہتے ہیں کہ ریاست بظاہر بلوچوں کے مسائل حل کرنے کی کوشش کرتی دکھائی دے رہی ہے تاہم اس کے لیے ضروری ہے کہ پہلے ان کے مسائل کی نوعیت کو سمجھا جائے۔ یہ دیکھنے کی بھی ضرورت ہے کس قسم کے لوگ تحریک میں جا رہے ہیں۔
’مقامی مسائل کے حل بھی مقامی ہونے چاہیے۔ مرکز کا مسئلہ یہ ہے کہ وہ دور سے بیٹھ کر بلوچستان کے مسائل کا اندازہ لگانے کی کوشش کرتا ہے جو بہت مشکل ہے۔‘
وہ کہتے ہیں کہ اظہار رائے کی آزادی کا ایک فائدہ یہ ہوتا ہے کہ آپ کو معلوم ہوتا رہتا ہے کہ لوگوں کو کیا شکایات ہیں۔ وہ سمجھتے ہیں کہ ریاست کو بلوچستان میں اس اظہار کے لیے مزید پلیٹ فارمز دینے کی بھی ضرورت ہے جو بنیادی طور پر مقامی نوعیت کے ہوں۔

### Article 78 ###
ملاکنڈ ڈویژن ایک طویل عرصے تک شورش اور عسکریت پسندی کا مرکز رہا ہے لیکن اب بظاہر ایک تبدیلی کے دور سے گزر رہا ہے، جہاں حکومت نے فیصلہ کیا ہے کہ اس حساس خطے کا کنٹرول مرحلہ وار طریقے سے پاکستانی فوج سے لے کر پولیس اور دیگر صوبائی سول اداروں کے حوالے کیا جائے۔
پاکستان کے اس اہم شمالی علاقے میں عوامی سطح کی ریلیوں میں کئی بار یہ مطالبہ بھی کیا گیا تھا کہ اس علاقے کا کنٹرول  فوج سے واپس لیا جائے اور پولیس کو اختیارات دیے جائیں۔ لیکن سوال یہ پیدا ہوتا ہے کہ کیا پولیس اور دیگر سول اداروں میں اتنی صلاحیت موجود ہے کہ وہ شدت پسندی کا مقابلہ کر سکیں؟
پشاور میں گذشتہ روز ایک اعلی سطح کے اجلاس میں خیبر پختونخوا کے مختلف علاقوں میں امن و امان کی صورتحال پر اہم فیصلے کیے گئے اور اس اجلاس کو بھی کافی اہمیت دی جا رہی ہے۔ اس میں کچھ فیصلے ایسے نظر آئے ہیں جن سے ایک خوشگوار تبدیلی محسوس ہوتی نظر آئی، ان میں سے ایک پی ایس ایل کے میچز پشاور میں منعقد کرانا ہے۔
اس کا ذکر بعد میں کریں گے، پہلے ملاکنڈ ڈویژن سے متعلق فیصلے پر غور کرتے ہیں اور تجزیہ کاروں سے معلوم کرتے ہیں کہ یہ کیا فیصلہ ہوا ہے اور اس کے علاقے پر کیا اثرات مرتب ہو سکتے ہیں۔
یہ بھی معلوم کریں گے کہ کیا ملاکنڈ ڈویژن میں مکمل امن قائم ہو گیا ہے اور کیا پولیس اور دیگر سول اداروں میں اتنی صلاحیت اور وسائل موجود ہیں کہ یہاں وہ مسلح شدت پسندوں کا مقابلہ کر سکیں۔
وزیر اعلیٰ خیبر پختونخوا کے سیکریٹیریٹ سے جاری ہونے والے اعلامیے میں ان فیصلوں کا سرسری ذکر کیا گیا ہے اور اس بارے میں مزید تفصیل اب تک فراہم نہیں کی گئی۔ اس کے بعد صوبائی حکومت میں شامل ایک وزیر اور دو مشیروں کا ایک ویڈیو بیان جاری ہوا جس میں ان فیصلوں کے بارے میں بتایا گیا۔
اس اجلاس میں وفاقی حکومت کی جانب سے وزیر داخلہ محسن نقوی، صوبائی حکومت کی جانب سے وزیر اعلیٰ خیبر پختونخوا سہیل آفریدی، کور کمانڈر الیون کور عمر احمد بخاری اور دیگر اعلیٰ حکام شریک تھے۔
اس اجلاس کے بعد اعلامیہ جاری کیا گیا ہے، جس کے چیدہ چیدہ نکات میں ایک تو پشاور کے سٹیڈیم میں اس سال پی ایس ایل کی میچز کرانے کا اعلان کیا گیا ہے۔ اس کے علاوہ ملاکنڈ ڈویژن میں پاک فوج اپنی ذمہ داریاں صوبائی پولیس، سی ٹی ڈی اور  صوبائی قانون نافذ کرنے والے اداروں کے حوالے کرے گی اور اس ماڈل کو پھر خیبر اور کرم کے علاقوں میں نافذ کیا جائے گا۔
اس کے علاوہ  وزیر اعلیٰ کی سربراہی میں ایک کمیٹی قائم کرنے کا فیصلہ کیا گیا ہے، جو قبائلی علاقوں میں ترقیاتی کاموں کا جائزہ لے گی اور امن  و امان کے قیام کے لیے اقدامات کو دیکھے گی۔
اس اجلاس کے بعد ایک ویڈیو پیغام میں صوبائی وزیر قانون آفتاب عالم نے کہا ہے کہ یہ اس علاقے کے لیے بڑی خوشخبری ہے۔
ان کا کہنا تھا کہ ملاکنڈ ڈویژن میں پاکستانی فوج اپنی ذمہ داریاں صوبائی پولیس، سی ٹی ڈی اور صوبائی قانون نافذ کرنے والے اداروں کے حوالے کرے گی اور امن کی بحالی صوبائی حکومت، سول انتظامیہ اور عسکری قیادت کی بڑی کامیابی ہے۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
انھوں نے کہا کہ اس بارے میں تمام سیاسی و مذہبی جماعتوں کے سٹیک ہولڈرز اور قبائلی مشران کا اجلاس بلا کر انھیں اعتماد میں لیا جائے گا۔
ان کے مطابق سول اور عسکری قیادت سیاسی و مذہبی سٹیک ہولڈرز اور قبائلی مشران کی سفارشات پر عمل درآمد یقینی بنائے گی۔ ان کا کہنا تھا کہ  صوبائی ایپکس کمیٹی میں طے پانے والے فیصلوں کو نیشنل ایپکس کمیٹی سے قبل یقینی بنایا جائے گا اور نیشنل ایپکس کمیٹی میں صوبائی فیصلوں کی توثیق کی جائے گی۔
اس بارے میں بی بی سی اردو نے وزیر اعلیٰ کے مشیر برائے اطلاعات شفیع جان سے رابطہ کیا اور ان سے پوچھا کہ اس پر عمل درآمد کب تک ہو سکے گا تو ان کا کہنا تھا اس نکتے پر غور و خوض کے لیے ابھی مزید اجلاس ہوں گے۔
سیاسی اعتبار سے دیکھا جائے تو گذشتہ چند ہفتوں کے دوران وفاق اور صوبائی حکومت کے درمیان رابطے شروع ہوئے ہیں اور ان میں کافی پیش رفت دیکھی جا رہی ہے۔
وزیر اعلیٰ سہیل آفریدی کی وزیر اعظم شہباز شریف سے ملاقات کے بعد سہیل آفریدی نے اپنے مرکزی قائدین سے ملاقات کی تھی اور پشاور میں پارلیمانی پارٹی کے اجلاس بھی منعقد کیے تھے۔
پاکستان میں 8 فروری کے احتجاج میں وزیر اعلیٰ کی شرکت نہ کرنا اور یہ احتجاج صرف اضلاع کی سطح پر ریلیوں تک محدود رکھنا بھی وفاق کے ساتھ اعتماد سازی کی کوششیں ہو سکتی ہیں۔
اس بارے میں مقامی سطح پر ملا جلا رد عمل سامنے آیا ہے۔ پاکستان کے ان شمالی علاقہ جات میں لگ بھگ کوئی تین ساڑھے تین سال پہلے جب طالبان کے ساتھ مذاکرات کیے گئے اور ایسی اطلاعات آئیں کہ مسلح شدت پسند پاکستان میں داخل ہو گئے ہیں تو اس پر مقامی سطح پر تشویش کی لہر دوڑ گئی تھی۔
اس سلسلے میں چند ایک تشدد کے واقعات مٹہ اور قریبی علاقوں میں پیش آئے, جس پر عوامی رد عمل شدید تھا اور سوات کے علاوہ دیگر علاقوں میں متعدد عوامی پاسون کے نام سے بڑی ریلیاں دیکھی گئی تھیں اور لوگوں نے مطالبہ کیا تھا کہ وہ مزید بد امنی نہیں چاہتے بلکہ اب وہ صرف اپنے علاقے میں امن چاہتے ہیں۔
سوات سے تعلق رکھنے والے صحافی عدنان باچا نے بتایا کہ ان علاقوں میں فوجی آپریشنز کیے گئے تھے اور یہاں شدت پسندوں کی موجودگی کی وجہ سے چوکیوں اور مختلف مقامات پر فوجی تعینات تھے اور فوجی لوگوں کے آنے جانے پر چیکنگ کیا کرتے تھے جس سے لوگوں کو مشکلات کا سامنا بھی رہا ہے۔
ان کا کہنا تھا کہ جب علاقے میں امن قائم ہو گیا تھا تو لوگوں نے یہ مطالبہ کیا تھا کہ یہ چوکیاں اور ناکے پولیس کے حوالے کیے جائیں۔ اب ایک مرتبہ پھر جب علاقے میں تشدد کے واقعات میں کمی واقع ہوئی ہے اگرچہ بعض علاقوں میں کبھی کبھار تشدد کے واقعات پیش آتے ہیں لیکن حالات اتنے کشیدہ نہیں ہیں کہ چوکیوں پر فوجی تعینات ہوں بلکہ پولیس اب یہ ڈیوٹی بہتر طریقے سے سر انجام دے سکتی ہے۔
اس بارے میں سینیئر صحافی علی اکبر کا کہنا ہے کہ اس علاقے میں فوج پہلے ہی سے اس علاقے میں اختیارات سول انتطامیہ کے پاس ہیں۔
’فوج تو اب بیشتر علاقوں میں چوکیوں یا ناکوں پر نہیں ہوتی اور اب جب کبھی ضرورت ہوتی ہے تو فوج کو طلب کر لیا جاتا ہے۔‘
ان کا کہنا تھا کہ اب اجلاس میں صوبائی حکومت سے کہا گیا ہے کہ اب اگر دیگر علاقوں میں بھی حالات بہتر ہوتے ہیں تو وہاں بھی ملاکنڈ کی طرح اختیارات سول اداروں کے حوالے کیے جا سکتے ہیں۔
اس بارے میں مختلف آرا سامنے آ رہی ہیں اور تجزیہ کاروں کا کہنا ہے کہ موجودہ حالات میں اگر یہ منصوبہ مکمل طور پر کامیاب نہ ہو سکا تو اس کے اثرات مختلف بھی ہو سکتے ہیں۔
ملاکنڈ ڈویژن اس علاقے کے نو اضلاع پر مشتمل ہے، جن میں سوات، بونیر، لوئر دیر، اپر دیر، باجوڑ، شانگلہ، اپر چترال، لوئر چترال اور باجوڑ شامل ہیں۔ جغرافیائی لحاظ سے یہ علاقہ سر سبز پہاڑوں اور دریاؤں پر مشتمل ہے اور یہ شمالی علاقہ جات کا گیٹ وے سمجھا جاتا ہے۔
سابق انسپکٹر جنرل آف پولیس خیبر پختونخوا اختر علی شاہ کا کہنا ہے کہ اس علاقے میں شدت پسندی کے واقعات سنہ 2004 سے شروع ہو گئے تھے، جب پیو چار کے مقام پر واقعات پیش آئے تھے حالانکہ اس وقت ابھی ٹی ٹی پی قائم نہی ہوئی تھی۔
انھوں نے کہا کہ ’اس کے بعد یہ سلسلہ چل پڑا تھا، سنہ 2007 کے بعد جب تحریک طالبان پاکستان نے اپنی کارروائیاں تیز کی تھی تو یہاں بڑے فوجی آپرشن کیے گئے تھے۔‘
خیبر پختونخوا میں شدت پسندوں کے خلاف پہلا بڑا آپریشن سوات میں کیا گیا تھا، جس کے دوران بڑی تعداد میں لوگوں نے نقل مکانی کی تھی۔
سینیئر صحافی اور تجزیہ کار لحاظ علی کا کہنا ہے اگرچہ ان علاقوں  میں تشدد کے واقعات میں کمی واقع ہوئی ہے لیکن ایسا نہیں ہے کہ اس علاقے سے شدت پسند تنظیموں کا وجود ختم کر دیا گیا ہے۔
ان کا کہنا تھا کہ ان کی نظر سے انسداد داہشت گردی کے محکمے کی ایک رپورٹ گزری ہے جس میں کہا گیا تھا کہ ان علاقوں میں چار سو سے پانچ سو سخت گیر شدت پسندوں کی موجودگی کی اطلاعات ہیں جو یہاں علاقے بدلتے رہتے ہیں۔
یہ شدت پسند باجوڑ دیر اور بعض اوقات چترال تک بھی چلے جاتے ہیں۔ لحاظ علی کے مطابق ملاکنڈ ڈویژن کے پانچ اضلاع تو ایسے ہیں جن کی سرحد افغانستان سے ملتی ہے۔
اختر علی شاہ کا کہنا تھا کہ شدت پسندی کی روک تھام میں انٹیلیجنس روابط انتہائی ضروری ہیں اور اس میں آئی ایس آئی اور ایم آئی کا کردار اہم رہا ہے۔
’چونکہ یہ مقابلہ متعدد محاذ پر ہوتا ہے جن میں ایک تو مسلح شدت پسندوں سے لڑنا ہے، لیکن اس کے علاوہ بھی محاذ ہوتے ہیں جیسے دہشت گردی کے لیے فنڈنگ، اس کے تانے بانے سرحد پار ہوتے ہیں، ان میں قدرتی آفات کا سامنا بھی ہوتا ہے جس کے لیے فوج کو طلب کیا جاتا ہے۔‘
موجودہ حکومت نے پولیس میں بھرتیوں، ان کی صلاحیت میں اضافے کے لیے ان کی تربیت، انھیں وسائل فراہم کرنے اور جدید اسلحے کی فراہمی کے لیے اقدامات کیے ہیں۔
مقامی لوگوں کا کہنا ہے کہ مقامی پولیس کے اہلکار اس مٹی سے تعلق رکھتے ہیں اور مقامی زبان، جغرافیہ اور لوگوں کو پہچانتے ہیں اور ان کا عوامی رابطہ فوج سے بہتر ہے اور یہ ہیومن انٹیلیجنس کے لیے ایک بنیادی ضرورت ہے۔
اس کے علاوہ حکومت نے انسداد دہشت گردی کے محکمے سی ٹی ڈی کی فنڈنگ میں اضافے کے ساتھ ساتھ جدید اسلحہ اور وسائل فراہم کیے ہیں۔ اس کے علاوہ سی ٹی ڈی نے انٹیلیجنس کی بنیاد پر متعدد آپریشنز بھی کیے ہیں۔
حالیہ دنوں میں مسلح شدت پسندوں کی مختلف علاقوں میں کارروائیاں دیکھی گئی ہیں جہاں ان کی جانب سے امریکی اسلحے کے استعمال کی اطلاعات بھی ہیں، جبکہ ڈرون حملے بھی کیے گئے ہیں۔
ایسے میں اس طرح کی کارروائیوں سے نمٹنے کے لیے مزید تربیت، نفری میں اضافے اور وسائل کی فراہمی کی ضرورت ہو سکتی ہے۔
سابق آئی پولیس اختر علی شاہ سے جب پوچھا کہ کیا پولیس کے پاس اتنے وسائل اور صلاحیت ہے کہ وہ ان علاقوں میں اب کنٹرول سنبھال سکے گی تو ان کا کہنا تھا کہ وہ یہ نہیں کہتے کہ پولیس یا سی ٹی ڈی کے پاس صلاحیت نہیں ہے بلکہ یہ بہتر ہیں لیکن ان کی صلاحیت فوج کے برابر نہیں ہے۔
انھوں نے کہا کہ مسلح شدت پسندوں سے مقابلہ کرنا اور عام کسی جرائم پیشہ گروہ سے مقابلہ کرنا دونوں مختلف ہوتے ہیں ۔
انھوں نے کہا کہ شدت پسند جو اس وقت جدید اسلحے سے لیس ہیں اور انھیں سرحد کے اس پار سے حمایت حاصل ہے۔
انھوں نے کہا کہ اس میں انٹیلیجنس کی صلاحیت اہم ہے، اسی طرح وسائل کا ہونا ضروری ہے اور تکنیکی قابلیت یا اس کے لیے مہارت ہونا ضرور ہے۔
ان کا کہنا تھا کہ ایسا ہونا چاہیے کہ سامنے یا فرنٹ پر پولیس اور سول ادارے ہوں اور ان کے لیے فوج ہر دم تیار وہاں موجود رہے جہاں اگر ضرورت پڑے تو فوج فوری طور پر سول اداروں کی مدد کو پہنچ سکے۔

### Article 79 ###
پاکستان کے صوبہ پنجاب کے دارالحکومت میں جیسے جیسے بسنت کا تہوار قریب آتا جا رہا ہے حکومت کی جانب سے نت نئی پابندیوں کے نفاذ کا سلسلہ بھی بڑھ رہا ہے۔
لاہور میں 25 سال بعد پہلی بار حکومت نے ثقافتی تہوار بسنت منانے کی اجازت دی ہے اور ضلع میں چھ، سات اور آٹھ فروری 2026 کو پتنگ بازی کی اجازت دی گئی ہے تاہم اس حوالے سے سخت قواعد و ضوابط مرتب کیے گئے ہیں۔
منگل کو جاری کیے گئے ایک نوٹیفیکیشن کے مطابق اب اس تہوار کے دوران مذہبی ہم آہنگی اور امنِ عامہ برقرار رکھنے کے لیے اہم پابندیاں عائد کی گئیں ہیں جن کے تحت پتنگوں پر کسی مقدس کتب، مذہبی مقامات یا کسی شخصیت کی تصویر لگانے پر مکمل پابندی عائد ہو گی۔
اس کے علاوہ کسی ملک یا سیاسی جماعت کے جھنڈے کی تصویر والی پتنگوں پر بھی پابندی ہو گی اور لاہور میں بسنت کے دوران بغیر تصویر یک رنگی یا کثیر رنگی گُڈّا اور پتنگ استعمال کرنے کی اجازت دی گئی ہے۔
نوٹیفیکیشن کے مطابق دفعہ 144 کے تحت یہ احکامات فوری طور پر نافذ العمل ہوں گے اور ان کی خلاف ورزی کرنے والوں کے خلاف قانون نافذ کرنے والے اداروں کو سخت کارروائی کی ہدایت کی گئی ہے۔
گذشتہ ماہ ڈپٹی کمشنر لاہور سید موسیٰ رضا نے بسنت 2026 کے انعقاد کا باضابطہ نوٹیفکیشن جاری کرتے ہوئے ضلعی انتظامیہ، پولیس، کائٹ فلائنگ ایسوسی ایشنز اور شہریوں کے لیے ایس او پیز جاری کیے تھے تاکہ یہ تہوار محفوظ طریقے سے منایا جا سکے۔
ان ایس او پیز کے مطابق نہ صرف پتنگ کے سائز پر حد مقرر کی گئی ہے جبکہ ڈور کے طور پر نائلون، پلاسٹک اور دھاتی تار کے استعمال پر مکمل پابندی کا اعلان کیا گیا ہے۔
یاد رہے کہ دسمبر 2025 کے اوائل میں وزیر اعلیٰ مریم نواز نے 25 سال کے وقفے کے بعد فروری 2026 میں پسنت منانے کی اجازت دی تھی۔ پنجاب میں پتنگ بازی کے سبب جان لیوا واقعات کے بعد حکومت نے 2001 کے بعد سے اس پر وقتاً فوقتاً پابندیاں کیں۔ کچھ عرصہ قبل پتنگ بازی کو قابلِ سزا جرم قرار دیا گیا تھا۔
یکم دسمبر کو پنجاب کے گورنر سلیم حیدر کی جانب سے جاری کیے گئے پنجاب کائٹ فلائنگ آرڈیننس 2025 کے  تحت حکام عوام کے جان و مال کے تحفظ کو یقینی بناتے ہوئے پتنگ بازی کی مشروط اجازت دے سکتے ہیں۔
گذشتہ کئی برسوں سے  پنجاب میں بسنت کے تہوار اور پتنگ بازی کی ثقافتی اہمیت کے حامیوں کا کہنا ہے کہ آرڈیننس کے اجرا کے بعد بسنت اور پتنگ بازی کی روایت بحال ہونے کا امکان پیدا ہوا ہے۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
ڈی سی لاہور کی جانب سے جاری کردہ نوٹیفیکیشن کے مطابق لاہور کی حدود میں 6، 7 اور 8 فروری 2026 کو بسنت منائی جا سکے گی، یعنی پتنگ بازی کی صرف انھی تاریخوں میں اجازت ہو گی۔
پتنگ اور ڈور بنانے والے مینوفیکچررز کی رجسٹریشن کے لیے ای-بز ایپ اور آن لائن پورٹل فعال کر دیا گیا ہے۔ پتنگ بازی کا سامان فروخت کرنے کے لیے یکم سے 8 فروری 2026 کا وقت مقرر کیا گیا ہے۔
ڈی سی کے حکم کے مطابق چرخیاں بنانے اور بیچنے پر مکمل پابندی ہو گی جبکہ ڈور صرف ’پنے‘ کی شکل میں استعمال ہو گی اور لازم ہے کہ یہ صرف کاٹن سے بنی ہو۔ حکام کا کہنا ہے کہ نائلون، پلاسٹک اور دھاتی تار کے استعمال پر زیرو ٹالرنس پالیسی اپنائی جائے گی۔
تمام مینوفیکچررز اور سیلرز کو اپنی ڈیجیٹل رجسٹریشن کا عمل مکمل کرنا ہوگا۔ موٹر سائیکل سواروں کے لیے بائیک پر حفاظتی تار لگوانا لازمی قرار دیا گیا ہے۔ پتنگ اور گڈے کا سائز مقررہ حد سے تجاوز نہیں کرنا چاہیے اور اس کی خلاف ورزی پر کارروائی کا عندیہ دیا گیا ہے۔
پولیس اور ضلعی افسران کو ممنوع ڈور بیچنے والوں کے خلاف سخت کریک ڈاؤن کرنے کی ہدایت دی گئی ہے۔
ڈی سی لاہور کی جانب سے جاری کردہ ایس او پیز کے مطابق پتنگ کا سائز 4.5 گٹھی سے زیادہ نہیں ہو سکتا جبکہ ڈیڑھ تاوے کے بڑا گڈا نہیں اڑایا جا سکتا۔
کائٹ فلائنگ آرڈیننس 2025 کے تحت حکومت کا کہنا ہے کہ اب مخصوص ایام اور مقامات پر قواعد و ضوابط کے تحت پتنگ اڑنے کی اجازت ہو گی۔
حکومت کا کہنا ہے کہ پتنگ اڑانے کے لیے استعمال ہونی والی ڈور دھاگے کی بنی ہونی چاہیے اور کیمیکل یا دھاتی ڈور کے استعمال پر مکمل ممانعت ہو گی۔
آرڈیننس کے تحت اجازت کے باوجود بھی پتنگ بازی میں کیمیکل یا دھاتی ڈور استعمال کرنے والوں کو بھاری جرمانہ اور سزائیں ہوں گی۔
اس آرڈیننس کے تحت پتنگ سازوں، پتنگ بازی میں استعمال ہونے والا سامان فروخت کرنے والوں، خریداروں اور کائٹ فلائینگ ایسوسی ایشن کو پابند بنایا گیا ہے کہ وہ اپنی رجسٹریشن کروائیں اور اس کی خلاف ورزی کرنے والوں کے خلاف سخت سزائیں تجویز کی گئی ہیں۔
آرڈیننس میں کہا گیا ہے کہ 18 سال سے کم عمر بچوں کی پتنگ بازی کرنے کی اجازت نہیں ہو گی اور کم عمر بچوں کو پتنگ اڑانے پر پہلی مرتبہ پچاس ہزار روپے جرمانہ ہو گا اور اگر انھوں نے ایسا دوبارہ کیا تو انھیں ایک لاکھ روپے جرمانہ ادا کرنا پڑے گا۔
اس آرڈیننس کے اجرا پر سوشل میڈیا پر کئی صارفین نے خوشی کا اظہار کیا ہے۔ سوشل میڈیا سائٹ ایکس پر کئی افراد #BasantReturns کے ہیش ٹیگ سے اپنے پیغامات پوسٹ کر رہے ہیں۔
صحافی منیب فاروق کا کہنا ہے کہ 25 سال بعد بسنت واپس آئی ہے۔ ایکس پر جاری بیان میں انھوں نے کہا کہ ہماری زندگی میں خوشی اور روایت کو زندہ کرنے میں پنجاب حکومت کا شکریہ۔
انھوں نے کہا کہ بسنت اب غیر محفوظ نہیں ہو گی۔
ایکس پر ایک صارف زارا بلال نے لاہور کی خوبصورت تصاویر شائع کیں اور ایکس پر جاری اپنے بیان میں کہا کہ 25 سال کے بعد لاہور کا آسمان دوبارہ زندہ ہو گا۔
ایکس پر ایک صارف صفدر لغاری نے لکھا کہ  25سال بعد بسنت کے رنگوں بھرے تہوار کی مشروط واپسی! پنجاب ایک بار پھر ثقافتی خوبصورتی اور روایتی جشن سے جگمگا اٹھے گا
انھوں نے اپنی ٹویٹ میں وزیراعلی پنجاب مریم نوازشریف کا شکریہ ادا کیا۔
ایک پر ایک صارف مریم محمود نے لکھا کہ 25 سال کے بعد لاہور دوبارہ سانس لے گا۔
انھوں نے لکھا کہ بسنت اپنے رنگوں، حوصلے اور ثقافتی دھڑکن کے ساتھ واپس آ رہی ہے، یہ شہر دوبارہ جی اٹھے گا۔
جہاں حکومت نے پتنگ بازی کی مشروط اجازت دی ہے وہیں کئی حلقوں کا کہنا ہے کہ ضرورت ہے کہ حکومت اس بات کو یقینی بنائے کہ قواعد و ضوابط کے تحت پتنگ بازی ہو۔
ماضی میں بھی حکومت نے پتنگ بازی پر پابندی کو یقینی بنانے کے لیے سخت اقدامات کیے تھے۔
اس پر پابندی کے قانون کی منظوری کے بعد لاہور سمیت صوبہ بھر میں انسداد پتنگ بازی ایکٹ کی خلاف ورزی  پر درجنوں مقدمات درج کیے گئے اور پتنگ فروخت کرنے پر والوں کے گوداموں پر چھاپے مارے۔
اس مرتبہ بھی حکومت کا کہنا ہے کہ مشروط اجازت کے تحت اب بھی پتنگ بازی کے قواعد کی خلاف ورزی کو ناقابل ضمانت جرم قرار دیا گیا ہے۔
آرڈیننس کے تحت بغیر حکومتی اجازت کے پتنگ اڑانے پر تین سے پانچ سال قید ہو سکتی ہے جبکہ جیل کے ساتھ زیادہ سے زیادہ بیس لاکھ تک جرمانہ بھی ہو سکتا ہے۔
آرڈیننس کے تحت تیر دھار منجھا یا ڈور جیسے عموماً کیمیکل اور شیشہ پیس کر بنایا جاتا سے اُس کے استعمال کو ممنوع قرار دیا گیا ہے اور خلاف ورزی کرنے والوں کو کم سے کم پانچ اور زیادہ سے زیادہ سات سال قید کی سزا سنائی گئی ہے جبکہ پچاس لاکھ جرمانہ بھی ادا کرنا پڑے گا۔
بغیر اجازت یا ری جسٹریشن کروائی بغیر  پتنگ بازی، تیاری، فروخت، نقل و حمل پر 5 لاکھ سے 50 لاکھ تک جرمانہ ہو گا۔
پاکستان میں پتنگ بازی کی مخالفت میں اضافہ اُس وقت شروع ہوا جب جدت اور مقابلے بازی کی دوڑ نے اس شوق کو باقاعدہ ٹورنامنٹس میں تبدیل کر دیا۔
ایسے میں جب آپس کے مقابلے سخت ہوئے تو پھر زور آزمائی کے لیے تکنیک سے زیادہ جدت پر انحصار کرتے ہوئے ایسی ڈور بنائی گئیں اور استعمال کی گئیں جن میں دھاگے کے بجائے کیمیل دھات اور شیشے استعمال ہونے لگی اور پھر یہی پتنگ بازی کی پابندی کی وجہ بنے۔
جان لیوا حادثات کے سبب حکومتِ وقت نے بسنت کا تہوار منانے کی حوصلہ شکنی کرتے ہوئے پتنگ بازی پر سختی سے پابندی عائد کر دی۔
پنجاب میں سنہ 2006 میں اس وقت کی صوبائی حکومت نے پہلی مرتبہ پتنگ بازی اور بسنت منانے پر پابندی عائد کی اور اسے بعد ازیں 2007 میں قانونی شکل دی گئی اور چند برس قبل حکومت پنجاب نے پتنگ بازی کے قوانین میں مزید سختی کرتے ہوئے پتنگ بازی اور پتنگ سازی کو قانوناً جرم قرار دے دیا ہے۔
اس حوالے سے پنجاب اسمبلی سے پتنگ بازی کی ممانعت کا ترمیمی بل 2024 منظور ہونے سے صوبے میں پتنگ بازی پر مکمل پابندی عائد ہو گئی ہے۔
اس قانون میں ترمیم کے بعد پتنگ بازی کو ناقابل ضمانت جرم قرار دیا گیا ہے۔ پتنگ اڑانے والے کو تین سے پانچ سال قید یا 20 لاکھ جرمانہ یا دونوں کی سزا ہو گی۔
اسی طرح پتنگ بازی، تیاری، فروخت، نقل و حمل پر 5 لاکھ سے 50 لاکھ تک جرمانہ عائد کیا گیا۔ پابندی کا اطلاق پتنگوں ، دھاتی تاروں، نائلون کی ڈوری، تندی، پتنگ بازی کے لیے تیز دھار مانجھے کیساتھ تمام دھاگوں پر ہو گا۔
بسنت رُت کے بدلنے کی نوید ہے۔
کھیتوں میں سرسوں جب پھولتی ہے اور ہریالی کے پس منظر میں پیلے پھولوں کی بہار دکھاتی ہے تو اس کھلتے موسم کو خوش آمدید کہنے کا نام ’بسنت‘ ہے۔ موسم سرما سے موسم بہار میں داخل ہوتے خوشگوار موسم کا سواگت کرنے کے لیے پنجابی کیلینڈر کے مہینے ماگھ کی پانچ تاریخ کو ایک جشن کا اہتمام کیا جاتا جو کہ ’بسنت پنچمی‘کہلاتا ہے۔
بسنت برصغیر پاک و ہند کے علاقے پنجاب کا ایک موسمی اور ثقافتی تہوار رہا ہے۔ برصغیر میں بسنت کا تہوار یوں تو صدیوں سے منایا جاتا رہا لیکن اسے مقبولیت انیسویں صدی میں مہاراجہ رنجیت سنگھ کے زمانے میں ملی جب اسے پوری شان و شوکت سے منایا گیا۔
امرتسر، قصور اور لاہور میں بسنت زور و شور سے منائی جاتی تھی، خوب پتنگ بازی ہوتی، مہاراجہ خود پتنگ بازی کرتے اور عوامی میلوں کو اپنی شمولیت سے خوشی بخشتے تھے۔ سیالکوٹ، گوجرانوالہ اور گورداسپور میں بڑے میلے لگتے تھے جن میں لوگ جوش و خروش سے شامل ہوتے۔
برصغیر میں پنجاب کی حکومت جب انگریزوں نے سکھوں سے چھین لی تو بہت سی تمدنی و ثقافتی روایات دم توڑ گئیں یا مدھم پڑ گئیں، تاہم بسنت چونکہ موسمی تہوار تھا اور خاص و عام میں مقبول تھا اس لیے زندہ رہا۔
قیامِ پاکستان کے بعد بھی بسنت نے علاقائی رنگ جمائے رکھا اور پنجاب میں پیلی سرسوں کے پھوٹتے ہی آسمان پر رنگی برنگی پتنگیں چھا جاتی تھیں۔
پتنگ بازی کا آغاز تو جاپان اور چین سے ہوا لیکن ایسے لگتا ہے کہ یہ تہوار پنجاب اور خاص کر لاہوریوں کے لیے ہی بنا تھا۔ لاہور میں بسنت کا تہوار تمام تہواروں کا بادشاہ تھا۔
نوے کی دہائی میں لاہور بسنت کے تہوار کا گڑھ بن چکا تھا۔ شہر میں موسم بہار کی آمد سے قبل ہی فضا ’بو کاٹا، بو کاٹا‘ سے گونجتی رہتی۔ اس کی آمد سے کئی ہفتے پہلے ہی اس کی تیاریاں شروع کر دی جاتیں۔ دکانیں سج جاتیں اور ہر طرف رنگ برنگی پتنگیں لٹکی نظر آتیں۔
پتنگوں کی تیاری کا آغاز کئی مہینے پہلے ہی سے ہو جاتا تھا۔ لاہور کے علاوہ قصور، گجرانوالہ، شاہدرہ، شرقپور، فیصل آباد، سیالکوٹ سمیت وسطی پنجاب کے متعدد شہروں سے پتنگیں تیار ہو کر لاہور پہنچائی جاتیں۔ مگر پھر بھی تہوار کے دنوں میں مال کم پڑ جاتا۔ پتنگوں کی طرح لاہوری ڈور بنانے میں بھی ماہر تھے۔
موچی گیٹ، رنگ محل، بھاٹی گیٹ، ٹیکسالی گیٹ سمیت منٹو پارک موجودہ (اقبال پارک) بادشاہی مسجد اور لاہور کے قلعے کے ساتھ ساتھ جا بجا لوگ ڈور پر مانجھا لگاتے دکھائی دیتے۔
بسنت کی صبح اذانوں سے پہلے ہی بچے اور بڑے گھروں کی چھتوں پر پہنچ جاتے تھے اور پتنگیں اندھیرے ہی میں آسمان پر چڑھا دی جاتی تھیں۔ شوروغل، ہوہاؤ، بگل باجوں کی آوازوں اور بوکاٹا کے نعروں کے ساتھ ہی بسنت کا آغاز ہوتا جو رات گئے تک اسی شور شرابے کے درمیان جاری رہتا تھا۔
بچے، بوڑھے، لڑکیاں، لڑکے بسنت کی مناسبت سے لباس تیار کرواتے تھے۔ گھروں میں چَٹ پٹے پکوان تیار کیے جاتے تھے۔ عزیز و اقارب کو ایک دوسرے کے ہاں مدعو کیا جاتا اور گھروں کی چھتیں لوگوں سے بھری رہتی تھی۔
نوے کی دہائی کے وسط تک بسنت ایک ایسا تہوار بن چکا تھا جس کے رنگ میں نہ صرف لاہور بلکہ پورا پاکستان ہی رنگ جاتا تھا۔ رفتہ رفتہ یہ تہوار اندرون سے نکل پر پورے لاہور بلکہ پنجاب کے دیگر شہروں تک پھیل گیا۔
یہ ایک ایسا تہوار تھا جس سے انسانی خوشیوں کے ساتھ ساتھ معاش و معیشت کا ایک نظام بھی بندھا ہوا تھا۔
بسنت کی آمد سے قبل لاہور کی مختلف شاہراہوں، چوراہوں، پیٹرول پپموں، دکانوں پر پتنگوں کے کٹ آؤٹ آویزاں کیے جاتے۔ نجی ملٹی نیشنل کمپنیاں بسنت کے موقع پر اپنے خصوصی اشتہار جاری کرتیں۔ پنجاب کے اہم شہروں میں بڑے ہوٹل بسنت میلے کی مناسبت سے تقریبات کا اہتمام کرتے ہیں۔

### Article 80 ###
’میں کبھی اپنے  ہاتھوں سے دریائے سندھ کے کناروں سے سونا تلاش کرتا تھا۔ جس دن کام اچھا ہوتا تھا، اس روز لگ بھگ ایک گرام تک سونا مل جایا کرتا تھا۔ خاندان کی روزی روٹی سہولت سے چلتی تھی مگر پھر چند برس قبل ہمارے علاقے میں سونا نکالنے کا یہی کام مشینوں کے ذریعے ہونے لگا۔‘
’اب مجھےلگتا ہے کہ صدیوں سے دریائی پانیوں سے ہاتھوں کی مدد سے سونا نکالنے والے قدیم قبائل کے لیے جگہ باقی نہیں بچی۔ اب میں مشین والوں کے پاس دیہاڑی پر کام کرتا ہوں، جو کبھی ملتی ہے اور کبھی نہیں۔‘
یہ کہنا ہے پاکستان کے زیر انتظام خطے گلگت بلتستان کے ضلع دیامیر میں مقیم حبیب اللہ کا۔
35 سالہ حبیب اللہ کے مطابق انھوں نے دریائی پانی سے سونا نکالنے کا کام اپنے آباو اجداد سے سیکھا تھا اور اُن سمیت ان کے قبیلے کے بیشتر افراد کو روزی کمانے کے لیے صرف یہی کام آتا ہے۔
حبیب اللہ کا کہنا ہے کہ کچھ ایسے مقامی افراد، جو پہلے یہ کام ہاتھ سے کرتے تھے، مگر اُن کے پاس اپنی زمین تھی تو انھوں نے اب اپنی زمین پر مشین لگا کر یہ کام شروع کر دیا ہے۔
یہ مشینیں کرائے پر بھی مل جاتی ہیں جبکہ کچھ لوگ ایسے ہیں جن کا تاریخی طور پر پر اس پیشے سے کچھ لینا دینا نہیں مگر اُن کے پاس اپنی زمین تھی چنانچہ انھوں نے سونے نکالنے والوں اور مشینوں کے مالکوں کے ساتھ مل کر پارٹنر شپ کر لی اور اس کام میں داخل ہو گئے۔
حبیب کو شکوہ ہے کہ اس سب کے بیچ، ’پِس وہ قبائل گئے جو برسوں سے یہی کام ہاتھ کے ذریعے کر رہے تھے مگر جن کے پاس نہ تو بڑی مشینیں خریدنے کی استطاعت تھی اور نہ ہی وہ زمین کے مالک تھے۔‘
اعظم خان معروف سیاحتی مقام بابو سر ٹاپ کے رہائشی ہیں۔ وہ کہتے ہیں کہ ’میں پہلے ہاتھ سے یہ کام کرتا تھا مگر چونکہ میرے قبیلے کے پاس اپنی زمین تھی چنانچہ ہم نے مشین والوں کے ساتھ پارٹنر شپ میں کام شروع کر دیا۔‘
گلگت بلتستان اور ضلع دیامیر میں جو لوگ دریا سے سونا نکالنے کا کام کرتے ہیں انھیں عموماً ’سونے وال قبائل‘ کے نام سے یاد کیا جاتا ہے۔ ان قبائل کی اپنی ایک انجمن بھی ہے۔
انجمن ’سونے وال قبائل‘ ضلع دیامیر کے سربراہ محمد رواں کے مطابق سنہ 2023 تک اُن کے علاقے میں مشینوں کا کوئی تصور نہیں تھا مگر پھر چند مقامی افراد، جو کہ زمینوں کے مالک ہیں، نے مختلف طریقوں سے مشینوں کو لانا شروع کر دیا اور اب صورتحال یہ ہے کہ اس علاقے میں سینکڑوں مشینیں نصب ہو چکی ہیں جو دریائی پانی سے سونا نکالتی ہیں۔
اس بات کی تصدیق  وہاں کے رہائشی عظیم خان بھی کرتے ہیں۔ وہ کہتے ہیں کہ  میرے قبیلے کی ملکیتی زمین پر دو مشنیں لگی ہوئی ہیں۔
انھوں نے کہا کہ ’سونا تلاش کرنے کے لیے ہمارے علاقے میں سرکاری سطح پر کوئی زمین  یا مخصوص جگہ الاٹ نہیں ہوتی۔ جس جگہ پر میں نے مشنیں لگائی ہوئی ہے، وہاں سے کچھ دور دیگر افراد نے چھ سے سات مشینیں لگائی ہوئی ہیں جبکہ اس علاقے میں کچھ کلومیٹر کے علاقے میں لگ بھگ 150 مشینیں لگی ہوئی ہیں۔‘
اگر آپ نے بھی کبھی پاکستان کے شمالی علاقہ جات کا سفر کیا ہو تو آپ نے یقیناً دریائے سندھ کے ساتھ ساتھ لوگوں کو ریت چھان کر سونا نکالتے ہوئے دیکھا ہو گا۔ تاہم وقت کے ساتھ طریقے بدل گئے ہیں اور اگر آج ضلع دیامر میں دریائے سندھ کے کنارے، خصوصاً بھاشا ڈیم کے ریزروائر کے اطراف سفر کیا جائے تو وہاں ایک یا دو نہیں بلکہ سینکڑوں مشینیں سونا نکالنے کا کام کرتی نظر آتی ہیں۔
تقریباً 3180 کلومیٹر طویل  دریائے سندھ تبت کی جھیل مانسروور سے نکلتا ہے اور پاکستان کے میدانوں کو سیراب کرتا ہوا بحیرہ عرب میں جا گرتا ہے۔ یہ دریا صدیوں سے انسانوں کے لیے تہذیب، تمدن، زندگی، خوشحالی اور رزق کا ایک بڑا ذریعہ رہا ہے۔ وادی سندھ کی عظیم تہذیب سے لے کر آج تک دریائے سندھ کا اس خطے کی تاریخ اور معیشت میں اہم کردار رہا ہے۔
اور بعض افراد کے لیے یہ دریا واقعی سونا اُگلتا ہے اور اسی سے ان کی روزی روٹی وابستہ ہے۔
کامسیٹس یونیورسٹی ایبٹ آباد کیمپس کے شعبہ ماحولیات کے سربراہ ڈاکٹر فرید اللہ کے مطابق دریائے سندھ کے کنارے جو مٹی اور ریت پائی جاتی ہے، اس میں سونا قدرتی طریقے سے شامل ہوتا ہے۔
انھوں نے کہا کہ ’سونا بنیادی طور پر پہاڑوں کے اندر موجود دھاتوں کے ذخائر سے آتا ہے۔ پہاڑوں میں موجود سونے کے ریشے اور کانوں سے چھوٹے چھوٹے ذرات مختلف طریقوں سے نکل کر ندیوں اور پانی کے بہاؤ میں شامل ہو جاتے ہیں۔ اور جب بارش یا گلیشیئرز کا پانی پہاڑوں سے نیچے بہتا ہے، تو یہ پانی پہاڑی چٹانوں اور مٹی اور ساتھ ہی سونے کے چھوٹے ذرات کو بھی بہا کر دریا میں لے آتا ہے۔‘
وہ کہتے ہیں کہ ’دریا کے بہاؤ کے دوران یہ ذرات بھاری ہونے کی وجہ سے نیچے بیٹھ جاتے ہیں اور دریا کے کنارے کی ریت اور مٹی میں جمع ہو جاتے ہیں۔ یہی وجہ ہے کہ دریائے سندھ کی ریت اور مٹی میں سونے کے معمولی ذرات پائے جاتے ہیں۔‘
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
دیامیر سے تعلق رکھنے والے عبداللہ کہتے ہیں کہ چند سال پہلے تک گلگت بلتستان میں سونا چھاننے والی مشینیں نہ ہونے کے برابر تھیں۔
اُن کا دعویٰ ہے کہ ’پہلے یہ مشینیں زیادہ تر خیبر پختونخوا میں دریائے کابل اور  پنجاب میں دریائے سندھ کے کنارے لگی ہوئی تھیں۔ مگر وہاں پر جب حکام کی جانب سے پابندیاں عائد کی گئیں تو اس کام سے منسلک لوگوں نے گلگت بلتستان کا رُخ کیا۔ گذشتہ دنوں  پنجاب کے ایک سرمایہ کار نے میرے ساتھ رابطہ کیا اور مجھے کہا کہ اگر میں اس کو اپنی زمین پر مشین لگانے کی اجازت دوں تو وہ مجھے کرایہ دے گا۔‘
اُن کا کہنا تھا کہ ’میں نے اپنی زمین کرائے پر دینے کی بجائے منافع کے چالیس فیصد پر پارٹنر شپ کرنا زیادہ فائدہ مند سمجھا۔‘
ان کے مطابق ان ہی کی طرح اب بہت سے مقامی لوگ مشینوں والے کام سے منسلک ہیں اور وہ یا تو کرایہ لے رہے ہیں یا باہر کے لوگوں کے ساتھ پارٹنرشپ پر ہیں۔
واضح رہے کہ گذشتہ کچھ برسوں سے حکومت پنجاب اور حکومت خیبر پختونخوا دریائے سندھ پر سونے کی تلاش یا مشنیری استعمال کرنے والوں کے خلاف کارروائیاں کر رہی ہیں اور  سرکاری ریکارڈ کے مطابق گذشتہ دو برسوں میں ایسے غیر قانونی اقدامات کے خلاف 100 سے زائد مقدمات درج کیے گئے ہیں۔
خیبرپختونخوا حکومت نے دریائے سندھ اور دریائے کابل کے کناروں پر سونے کی تلاش اور بغیر اجازت مائننگ پر پابندی عائد کی ہے اور دفعہ 144 بھی نافذ کی ہے۔
یہ پابندی صوابی، نوشہرہ، کوہاٹ اور دیگر متعلقہ علاقوں پر لاگو کی گئی ہے تاکہ غیر قانونی کان کنی، ماحولیاتی نقصان اور امن و امان کے مسائل سے نمٹا جا سکے جبکہ مقامی انتظامیہ کو غیر قانونی مشینری اور آلات ضبط کرنے کے اختیارات بھی دیے گئے ہیں۔
بی بی سی نے محکمہ معدنیات، چیمبر آف کامرس اور دیگر حکام سے گلگت بلتستان میں سونے کی تلاش کے بارے میں مصدقہ معلومات حاصل کرنے کی کوشش کی، لیکن کوئی جامع سرکاری ڈیٹا دستیاب نہیں ہو سکا ہے۔
عظیم خان کا  کہنا ہے کہ جب وہ ہاتھوں سے سونا تلاش کرتے تھے تو ان کے خاندان کو ایک دن میں زیادہ سے زیادہ ایک گرام سونا مل جاتا تھا۔ ’اب مشینوں پر میرے گھر کے چھ، سات لوگ کام کرتے ہیں اور ایک روز میں چھ سے سات گرام سونا مل جاتا ہے۔‘
نصرت خان مقامی شخص ہیں اور زمین کے مالک بھی۔ وہ بتاتے ہیں کہ پہلے دریا کے ساتھ اُن کی زمینوں پر سونے والے قبائل سونا تلاش کرنے کا کام کرتے تھے مگر جب سے مشینیں آنا شروع ہوئیں تو انھوں نے اپنی زمنین کا کچھ حصہ پنجاب کی ایک پارٹی کو ’کرائے‘ پر دیا اور جب انھوں نے لوگوں کو کماتے دیکھا تو انھوں نے خود 2400 روپے فی گھنٹہ  پر مشین کرائے پر حاصل کر کے یہ کام شروع کر دیا۔
انجمن ’سونے وال قبائل‘ ضلع دیامیر کے سربراہ محمد رواں کہتے ہیں کہ اس صورتحال کے باعث صدیوں  پرانا پیشہ (ہاتھ سے سونا نکالنا) دم توڑ رہا ہے۔
’ہمارے علاقے میں پہلے دھواں، شور شرابہ نہیں تھا مگر اب یہاں ہر وقت مشینوں اور جنریٹروں کا شور ہوتا ہے۔ بڑی تعداد میں لوگ آ جا رہے ہیں، گاڑیوں کی تعداد پہلے سے زیادہ ہو چکی ہے۔  دیامیر اور چلاس کے علاقوں میں ایک نئی دنیا بس رہی ہے مگر اس شور شرابے میں ہمارا  پیشہ دم توڑ رہا ہے۔‘
محمد روان کا کہنا تھا کہ ’ہمارے کچھ لوگوں نے مشینیں اور زمین کرائے پر لے کر یہ کام کرنے کی کوشش کی، مگر مشین اور زمین کا کرایہ ملا کر خرچہ اتنا زیادہ ہوتا ہے کہ اس سے خرچہ بھی پورا نہیں ہوتا ہے، جس کے بعد وہ دوبارہ دیہاڑی کی تلاش کرنے کی کوشش میں مصروف ہو جاتے ہیں۔‘
ان کا کہنا تھا کہ ’ہم نے حکومت سے متعدد بار گزارش کی کہ ہم ماحول دوست طریقے کے ساتھ پانی، ریت اور مٹی سے روزگار تلاش کرتے ہیں۔ ہمیں اس کا موقع دیا جائے اور ہمارے لیے کوئی ایسا نظام وضح کیا جائے جس کی بدولت نہ صرف یہ صدیوں پرانا پیشہ اور ہنر زندہ رہے بلکہ ان 2300 خاندانوں کا روزگار بھی چلتا رہے جو تاریخی طور پر اس کام سے منسلک ہیں۔ مگر ابھی تک کوئی شنوائی نہیں ہو رہی ہے۔‘
کامسیٹس یونیورسٹی ایبٹ آباد کیمپس کے شعبہ ماحولیات کے سربراہ ڈاکٹر فرید اللہ کہتے ہیں کہ گلگت بلتستان میں دریائے سندھ اور اس کے معاون ندی نالوں کے کناروں پر سونا نکالنے کا بنیادی طریقہ صدیوں سے رائج ہے۔
انھوں نے وضاحت کرتے ہوئے بتایا کہ اس طریقے کے تحت دریا کے کنارے سے ریت، بجری اور پتھر اکٹھے کر کے انھیں پانی میں پلیٹ (پین)، چھاننے کے جال، ٹب اور چھوٹے بیلچے کی مدد سے دھویا جاتا ہے، جس سے ہلکی مٹی بہہ جاتی ہے اور بھاری سونے کے باریک ذرات نیچے رہ جاتے ہیں۔ انھوں نے کہا کہ اس طریقہ کار سے ماحول کو کم نقصاں پہنچتا ہے۔
ڈاکٹر فرید اللہ کا کہنا تھا کہ اب یہی کام مشینوں کے ذریعے ہو رہا ہے اور اس کے لیے  بھاری مشینری جیسا کہ ایکسکیویٹر، پانی کے پمپ اور چھاننے والی صنعتی مشینیں استعمال کی جاتی ہیں، جن کے ذریعے تھوڑے وقت میں بڑی مقدار میں ریت اور مٹی کو صاف کر کے زیادہ سونا حاصل کیا جا سکتا ہے۔
گلگت بلتستان منرل اینڈ مائنز کے ڈائریکٹر احمد خان کے مطابق ضلع دیامر میں زیادہ تر مشینیں بھاشا ڈیم کے ریزروائر اور اس کے آس پاس کے علاقوں میں نصب ہیں۔ اُن کا کہنا ہے کہ اُن میں سے کئی مشینیں غیر قانونی ہیں، جنھیں قانونی دائرے میں لانے کا عمل جاری ہے جبکہ غیر قانونی سرگرمیوں کے بارے میں انتظامیہ کو آگاہ کر دیا گیا ہے۔
احمد خان کے مطابق دریائے سندھ پر کان کنی کرنے والوں کو ہدایت دی گئی ہے کہ وہ گلگت بلتستان منرل اینڈ مائنز کے پورٹل پر درخواستیں جمع کروائیں، تاکہ انھیں مرحلہ وار قانونی حیثیت دی جا سکے۔
واضح رہے کہ گلگت بلتستان میں دریائے سندھ سے سونا نکالنے کے لیے کوئی الگ قوانین نہیں ہیں بلکہ انھیں اس خطے میں کان کنی کے  لیے متعارف کروائے گے قوانین، گلگت بلتستان مائننگ رولز 2016اور اس میں 2024 میں کی گئی ترامیم، کے تحت دیکھا جاتا ہے۔  تاہم دوسری جانب خیبر پختونخوا اور پنجاب میں اس ضمن میں اب قوانین بنائے گئے ہیں اور ان کے تحت پابندیاں بھی عائد کی گئی ہیں۔
ڈاکٹر فرید اللہ کہتے ہیں کہ مشینوں کے ذریعے سونا نکالنے میں ڈیزل سے چلنے والے جنریٹرز، ایکسکیویٹرز اور صنعتی پمپس استعمال ہوتے ہیں اور ان تمام مشینوں سے نکلنے والا دھواں کاربن ڈائی آکسائیڈ، سلفر اور باریک ذرات پر مشتمل ہوتا ہے اور جب یہی باریک ذرات فضا میں پھیلتے ہیں تو سانس کی بیماریوں، آنکھوں کی جلن اور سینے کے مسائل پیدا ہوتے ہیں۔
اُن کا کہنا تھا کہ ’سب سے خطرناک یہی بات لگتی ہے کہ بلیک کاربن ہوا کے ذریعے جب ان علاقوں میں موجود گلیشیئرز تک پہنچتا ہے تو اس کے باعث گلیشئرز سورج کی حرارت زیادہ جذب کرتے ہیں اور نتیجے میں ان کے پگھنے کا عمل تیز ہو جاتا ہے۔‘
انھوں نے کہا کہ ہاتھ سے سونا نکالنے کے روایتی طریقے میں چونکہ جنریٹر یا بھاری مشینیں استعمال نہیں ہوتیں، اس لیے ہوا کی آلودگی نہ ہونے کے برابر ہو جاتی ہے۔
ڈاکٹر فرید اللہ کا کہنا تھا کہ مشینری کے ذریعے کان کنی میں جنریٹرز، کرشنگ مشینیں اور بھاری گاڑیاں مسلسل شور بھی پیدا کرتی ہیں اور یہ شور نہ صرف انسانوں کے لیے ذہنی دباؤ، نیند کی کمی اور سماعت کے مسائل کا باعث بنتا ہے بلکہ ان علاقوں میں جنگلی حیات کو بھی متاثر کرتا ہے۔
’پہاڑی علاقوں میں یہ شور دور تک سنائی دیتا ہے اور پرامن وادیوں کا قدرتی سکون ختم ہو جاتا ہے۔ اس کے برعکس ہاتھ سے سونا تلاش کرنے میں شور نہ ہونے کے برابر ہوتا ہے اور ماحول نسبتاً خاموش اور قدرتی رہتا ہے۔‘
ڈاکٹر نصرت احسان لاہور بزنس سکول میں بطور اسسٹنٹ پروفیسر خدمات انجام دے رہی ہیں اور ایک ماحولیاتی کنسلٹنٹ بھی ہیں۔
ان کا کہنا ہے کہ ’اب مشینوں کے ذریعے دریا کی ریت اور مٹی کھودی جاتی ہے، جس سے پانی گدلا ہوتا ہے اور اس گدلے پانی میں مچھلیاں اور دیگر آبی جاندار زندہ نہیں رہ پاتے، ان کے انڈے تباہ ہو جاتے ہیں اور آبی نظام متاثر ہو سکتا ہے۔ بعض اوقات مشینوں سے ڈیزل اور تیل کے رساؤ سے پانی مزید آلودہ ہو جاتا ہے۔‘
انھوں نے مزید کہا کہ ’مشینری کے استعمال سے دریا کے کنارے کٹاؤ کا شکار ہو جاتے ہیں اور زمین بیٹھ جاتی ہے۔ اور اگر یہی صورتحال زیادہ عرصہ جاری رہے تو دریا  قدرتی راستہ بھی بدل سکتا ہے اور سیلاب کا خطرہ بڑھ جاتا ہے۔‘
ڈاکٹر فرید اللہ اور ڈاکٹر نصرت احسان دونوں متفق ہیں کہ  ہاتھ سے سونا نکالنے کا طریقہ ماحول دوست تھا کیونکہ اس میں ’نہ ہوا آلودہ ہوتی تھی، نہ شور پیدا ہوتا تھا اور نہ ہی گلیشیئرز متاثر ہونے کا اندیشہ ہوتا تھا، اس کے مقابلے میں مشینری سے کان کنی اگرچہ زیادہ سونا اور زیادہ منافع دیتی ہے مگر اس کے نتیجے میں ہوا، پانی، زمین، شور اور گلیشیئرز سب متاثر ہو رہے ہیں۔‘
ان ماہرین نے زور دیا کہ اگر اس کام کے لیے مشینوں کا استعمال ناگزیر ہے تو اس کے لیے سخت ماحولیاتی قوانین، نگرانی اور ماحول دوست طریقے اپنانا ضروری ہیں ورنہ دریائے سندھ اور اس سے جڑے گلیشیئرز کو طویل مدتی نقصان پہنچ سکتا ہے۔
گلگت بلتستان محکمہ ماحولیات اور محکمہ معدنیات کے مطابق ان کے پاس سونا کی کان کنی کرنے والوں کی تعداد کے حوالے سے اس وقت اعدادوشمار دستیاب نہیں ہیں تاہم اس وقت دونوں محکمے سرگرم عمل ہیں اور انھوں نے غیر قانونی کان کنی کرنے والوں کو نوٹسز جاری کر دیے ہیں اور اس پر کارروائی کی جا رہی ہے۔
محکمہ ماحولیات گلگت بلتستان کے خادم حسین کہتے ہیں کہ ’پہلے لوگ ہاتھوں سے سونا تلاش کرتے تھے جس میں وہ پارہ استعمال کرتے تھے جس کا بہت زیادہ نقصان ہوتا تھا، مگر اب جب یہ کام کمرشل بنیادوں پر کیا جا رہا ہے اور ایسے علاقوں میں کیا جا رہا ہے جہاں سے حالیہ عرصے میں سیلاب گزرے ہوں۔‘
تاہم محمد روان اس دعوے کو مسترد کرتے ہیں کہ ہاتھ سے سونا تلاش کرنے والے پارے کا استعمال کرتے ہیں۔
خادم حسین کا کہنا تھا کہ  پیڑول و ڈیزل سے دریا کو آلودہ کرنے کی اجازت نہیں ہے جبکہ  پارے کا استعمال ممنوع ہے۔
احمد خان کا کہنا تھا کہ سونے کی کان کنی  کے حوالے سے مناسب اقدامات کیے جا رہے ہیں۔

### Article 81 ###
’اصغر بھائی کہتے تھے کہ بیٹیاں بڑی ہو رہی ہیں اور اب ان کی شادیاں کرنی ہیں۔ عراق جا کر کام کر کے پیسے کماؤں گا تو ہی بیٹیوں کی شادیاں ہو سکیں گی۔ پردیس کوئی شوق سے نہیں کاٹتا، بندہ دن رات اپنے گھر والوں کے لیے مزدوری کرتا ہے تب جا کر گھر کے حالات ٹھیک ہوتے ہیں۔‘
یہ کہنا ہے گوجرانوالہ کے علاقے کنگنی والا کے رہائشی راشد منہاس کا جن کے بڑے بھائی اصغرعلی ایران کے سرحدی علاقے کرمان میں بارڈر کراسنگ کے دوران موت کے منھ میں چلے گئے۔
اصغر علی کی تدفین جمعرات اور جمعے کی درمیانی شب مقامی قبرستان میں کی گئی۔
اس واقعے میں منڈی بہاؤالدین کے دو لڑکے محمد عبدالباسط اور علیان اسحاق جبکہ گوجرانوالہ کے چار افراد اصغر علی، حمزہ احسان، عدیل حسین اور احمد ایان کے نام سامنے آئے ہیں جنھوں نے دیگر افراد کے ساتھ ایران کے راستے عراق جانے کی کوشش کی۔
ان میں سے تین افراد کی لاشیں جمعرات کو بلوچستان انتظامیہ نے پنجاب بھجوائی تھیں۔ محمد عبدالباسط اور اصغر علی کی تو تدفین کر دی گئی لیکن جس لاش کو حمزہ احسان قرار دے کر بھجوایا گیا تھا، اس کی شناخت بارے میں تنازع پیدا ہونے پر تدفین نہیں کی گئی اور لاش کو سرد خانے میں رکھ دیا گیا۔
ایک لڑکے احمد ایان کا اپنے گھر والوں سے رابطہ ہو گیا کہ وہ زندہ سلامت ہیں اور عراق پہنچ چکے ہیں جبکہ دو لڑکوں (علیان احسان اور عدیل حسین) کے گھر والے اپنے بیٹوں کی زندگیوں کی آس لگائے بیٹھے ہیں کہ شاید ان کے بارے میں کوئی اچھی خبر آجائے۔
ان کے ورثا کا کہنا ہے کہ ان کا اپنے بیٹوں سے 19 دسمبر کے بعد کوئی رابطہ نہیں ہوا۔
اصغر علی اور محمد عبدالباسط کے ورثا نے بی بی سی اردو کو بتایا کہ 19 اور 20 دسمبر کی درمیانی شب ایران کے شہر کرمان میں لوگوں کی ہلاکت ہوئی جس کی اطلاع اب سات ہفتے بعد ورثا کو دی گئی۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
راشد منہاس نے بی بی سی کو بتایا کہ ان کے بڑے بھائی اصغر علی 13 دسمبر کو گوجرانوالہ سے روانہ ہوئے تھے اور ان کا 19 دسمبر تک گھر والوں کے ساتھ رابطہ رہا۔
اسی دن اصغر علی نے اپنے گھر والوں کو بتایا کہ ’میں آج رات عراق جا رہا ہوں اور وہاں پہنچ کر اب رابطہ کروں گا‘ لیکن پھر ان کا رابطہ نہ ہو سکا۔
راشد منہاس بتاتے ہیں کہ ’یہ 8 فروری اتوار کا دن تھا جب ڈپٹی کمشنر گوجرانوالہ کی طرف سے بھجوایا جانے والا سرکاری اہلکار ہمارے گھر آیا اور اصغر بھائی کا شناختی کارڈ دکھا کر پوچھا کہ یہ آپ کے کیا لگتے ہیں۔ ہم سب گھر والے پریشان ہو گئے اور میں نے کہا کہ یہ میرے بڑے بھائی ہیں اور بھابھی کی طرف اشارہ کر کے کہا کہ ان کے شوہر ہیں۔‘
’اس پر اہلکار نے بتایا کہ یہ ایران میں وفات پا گئے ہیں، اگر آپ لوگوں نے لاش پاکستان منگوانی ہے تو اس اشٹام پیپر پر دستخط کر دیں۔‘
راشد منہاس کہتے ہیں کہ ’ہمارے گھر میں گویا قیامت آ گئی اور سب زاروقطار رونے لگے۔‘
’اشٹام پیپر پر دستحظ کر دیے تو وہ اپنا فون نمبر دے کر چلا گیا۔ دو روز بعد منگل کو جب میں نے اسے فون کیا اور بھائی کی لاش کے بارے میں پوچھا تو اس نے کہا کہ ابھی انتظار کریں کیونکہ جن لوگوں کی ہلاکت کی اطلاعات آئی تھیں ان میں سے کچھ زندہ ہیں۔‘
’یہ ایسی بات تھی جس نے ہمیں اندھیرے میں روشنی دکھائی۔ سب گھر والے مصلے پر بیٹھ گئے اور رو رو کر اللہ سے اصغر علی کی زندگی کی دعائیں مانگنے لگے لیکن انہونی کو کون ٹال سکتا ہے۔ اگلے ہی روز یعنی 11 فروری کے روز ڈی سی آفس سے کال آ گئی کہ کل رات آپ کے بھائی کی لاش آ رہی ہے، اس کی تدفین کا بندوبست کر لیں۔ ہمارے رکے ہوئے آنسو ایک بار پھر رواں ہو گئے، سب گھر والوں نے اصغر بھائی کی زندگی کی جو امید دلوں میں بنا لی تھی وہ یک دم ختم ہو کر رہ گئی۔‘
راشد منہاس کہتے ہیں کہ پہلے یہ اطلاعات آ رہی تھیں کہ ایران کے بارڈر پر سکیورٹی فورسز کی فائرنگ سے پاکستانی ہلاک ہوئے ہیں جن میں اصغر علی بھی شامل ہیں تاہم جب ڈپٹی کمشنر گوجرانوالہ کی ٹیم لاش لے کر ہمارے گھر پہنچی تو ان کا کہنا تھا کہ ان کو بلوچستان انتظامیہ کی طرف سے جو ڈاکومنٹس بھجوائے گئے ہیں ان کے مطابق یہ لوگ برفانی طوفان کی زد میں آ گئے تھے۔
’اصغر کی میت کو غسل بھی نہ دیا جا سکا کیونکہ ضلعی انتظامیہ کا کہنا تھا کہ تابوت کو کھولنے کی اجازت نہیں۔ آپ لوگ شیشے سے چہرہ دیکھ سکتے ہیں۔ اگر لاش کو غسل دیا جاتا تو اس سے یہ پتہ چل سکتا تھا کہ جسم پر گولیوں کے نشان موجود ہیں یا نہیں۔‘
راشد منہاس کہتے ہیں کہ اصغر بھائی کی عمر پچاس سال سے زیادہ تھی اور ان کے چھ بچے ہیں۔ ’تینوں بیٹیاں بڑی ہیں جس وجہ سے وہ چاہتے تھے کہ بیٹیوں کی شادیوں کے فرض سے جلد سبکدوش ہو جائیں۔‘
’اصغر بھائی ایران میں کام کرتے رہے ہیں تاہم وہ دس ماہ پہلے پاکستان واپس آ گئے اور یہاں ایک فیکٹری میں کام کرنے لگے۔ یہاں نوکری سے گھر کا گزر بسر بمشکل پورا ہوتا تھا جس پر ایک روز انھوں نے کہا کہ مجھے پتہ چلا ہے کہ عراق میں کافی امریکی کمپنیاں آئی ہوئی ہیں اور وہ اچھی تنخواہ بھی دیتی ہیں، میں اب عراق جانا چاہتا ہوں تاکہ وہاں پانچ سات سال لگا کر گھر کے حالات ٹھیک کر لوں۔‘
راشد منہاس کہتے ہیں کہ ’میں نے بھائی کو منع کیا کہ آپ کی عمر زیادہ ہے آپ ڈنکی نہ لگانا لیکن انھوں نے مجھے تسلی دی اور کہا کہ ایجنٹ کہہ رہا ہے کہ آپ کو ایران سے بذریعہ سڑک لے کر عراق جاؤں گا، اس میں خطرے والی کوئی بات نہیں۔ ان کا ایجنٹ کے ساتھ تین لاکھ ستر ہزار روپے میں عراق لے جانے والا معاملہ طے پایا تھا۔‘
راشد منہاس کے کہتے ہیں کہ ’اصغر بھائی کی موت سے یہ بات ثابت ہو گئی کہ ڈنکی موت کا دوسرا نام ہے۔ جو لوگ ڈنکی لگاتے ہیں ان کی زندگی کی ضمانت نہ ہونے کے برابر ہوتی ہے۔‘
گوجرانوالہ شہر کے قریب معافی والا کے علاقے سے 13 دسمبر کو تین لڑکے ڈنکی لگانے کے لیے ایک ساتھ نکلے جن میں سے ایک لڑکے کا اپنے گھر والوں سے رابطہ ہو گیا۔
احمد ایان نے اپنے گھر والوں کو بتایا کہ ’وہ عراق پہنچ گیا ہے‘ تاہم باقی دو لڑکوں کا اپنے گھر والوں سے آخری بار رابطہ 19 دسمبر کو ہوا جس کے بعد سے ان کا کچھ پتہ نہیں۔
قصبے معافی والا کے رہائشی غلام رسول نے بتایا کہ احمد ایان پہلے بھی عراق میں کام کر چکا ہے اور اس کا بہنوئی بھی وہاں مقیم ہے۔
’احمد ایان نے ہی عدیل حسین اور حمزہ احسان کو کہا تھا کہ اگر مستقبل بنانا ہے تو پاکستان چھوڑو اورعراق میں کام کرو اور وہاں پیسے کما کر یورپ نکل جاؤ۔‘
’تینوں نے کسی ایجنٹ کے ساتھ عراق جانے کا معاملہ مجموعی طور پر ساڑھے آٹھ لاکھ روپے میں طے کیا جس نے ان کے ایران میں زیارتوں کے ویزے لگوائے جس کے بعد یہ تینوں لڑکے 13 دسمبر کو معافی والا سے روانہ ہو گئے۔‘
عدیل کے والد محمد اسلم کا کہنا ہے کہ ان کا اگرچہ 19 دسمبر کے بعد اپنے بیٹے کے ساتھ کوئی رابطہ نہیں ہوا لیکن وہ پرامید ہیں کہ ان کا بیٹا جہاں بھی ہو گا خیریت سے ہو گا اور جب اسے موقع ملے گا وہ گھر والوں سے رابطہ قائم کر لے گا۔
عدیل حسین کے ایک دوست عمر فاروق نے بتایا کہ عدیل معافی والا میں الیکٹریشن کا کام کرتا تھا اور جانے سے پہلے اپنے دوستوں کو کہہ کر گیا تھا کہ وہ جا تو عراق رہا ہے لیکن اس کی منزل یورپ ہے۔
عدیل حسین اور حمزہ احسان ہمسائے ہیں۔ حمزہ کے والد چھ سات سال پہلے وفات پا گئے تھے اور ان کی معمر والدہ شہناز بی بی گھر کے قریب ہی کریانے کی دکان چلاتی ہیں۔
ڈپٹی کمشنر گوجرانوالہ کی طرف سے جمعرات کی شام حمزہ کی والدہ کو پاسپورٹ اور شناختی کارڈ کے ساتھ جو لاش بھجوائی گئی تھی وہ ان کی والدہ نے وصول کرنے سے انکار کر دیا تھا اور کہا تھا کہ پاسپورٹ اور شناختی کارڈ تو ان کے بیٹے حمزہ کے ہی ہیں لیکن لاش ان کے بیٹے کی نہیں۔
ضلعی انتظامیہ کے ترجمان کا کہنا ہے کہ خاتون نے یہ مؤقف اختیار کیا تھا کہ ایک تو لاش کی شکل ان کے بیٹے سے بالکل بھی نہیں ملتی، دوسرا یہ کہ ان کے بیٹے حمزہ کا اپینڈکس کا آپریشن ہوا تھا لیکن لاش کے جسم پر اپینڈکس آپریشن کی کوئی علامات نہیں۔
ضلعی انتظامیہ نے خاتون کی طرف سے لاش وصولی سے انکار کے بعد لاش کو امانتاً سرد خانے میں رکھوا دیا اور اس بارے میں بلوچستان کی متعلقہ انتظامیہ کو بھی معاملے سے آگاہ کر دیا۔
حمزہ احسان کے ایک محلے دار حسن علی نے بتایا کہ حمزہ کی والدہ اور بڑی بہن، لوگوں کی آمدورفت اور غیرضروری سوال و جواب سے تنگ آ کر اپنے گھر کو تالہ لگا کر پسرور کے علاقے میں رشتے داروں کے گھر چلی گئی ہیں۔
حسن علی بتاتے ہیں کہ ’خالہ شہناز اپنی زندگی انتہائی مشکل حالات میں لیکن صبر سے بسر کر رہی ہیں۔ ان کا خاوند محنت مزدوری کرتا تھا تو یہ بھی ان کا ہاتھ بٹاتی تھیں، چھ سات سال پہلے خاوند فوت ہو گیا تو انھوں نے کریانے کی چھوٹی سے دکان کھول لی۔ حمزہ اس سے پہلے دو دفعہ ڈنکی لگانے کی کوشش کر چکا ہے لیکن وہ دونوں بار ناکام واپس آ گیا اور ماں کی جمع پونجی اجاڑ بیٹھا۔‘
منڈی بہاؤالدین کے رہائشی محمد منشا گوندل کا بیٹا محمد عبدالباسط یورپ جانے کی کوشش میں ایران کے سرحدی شہر کرمان کے قریب ہلاک ہو گیا۔
محمد منشا کہتے ہیں کہ ’عبدالباسط میرے بڑھاپے کا سہارا اور میرا سب سے پیارا بیٹا تھا۔ وہ کہتا تھا کہ ایک دن آئے گا جب میں آپ کو اتنے پاؤنڈز بھجواؤں گا کہ آپ کو کام کرنے کی ضرورت نہیں پڑے گی۔ مجھے کیا پتہ تھا کہ وہ ہمیشہ ہمیشہ کے لیے ہمیں چھوڑ کر چلا جائے گا۔‘
محمد منشا گوندل نے بی بی سی اردو کو بتایا کہ وہ بسلسلہ روزگار جرمنی میں مقیم رہے ہیں تاہم وہ کچھ سال سے مستقل طور پر وطن واپس آ چکے تھے۔
ان کی خواہش تھی کہ ان کا بیٹا عبدالباسط ان کے پاس گاؤں میں ہی رہے اور یہاں کھیتی باڑی یا کوئی اور کاروبار کر لے لیکن عبدالباسط کے سر پر جنون سوار تھا اور ’وہ یہی کہتا تھا کہ جب اتنے سارے لوگ یورپ جا چکے ہیں تو میں کیوں نہیں جا سکتا۔‘
’میں اسے ہمیشہ کہتا تھا کہ تم میری آنکھوں کے سامنے رہا کرو، اگر وہ دیر سے گھر آتا تو میں پریشان ہو جاتا تھا۔‘
منشا گوندل نے بتایا کہ انھوں نے بیٹے کا جنون دیکھ کر کہا کہ وہ اسے قانونی طریقے سے ویزہ لگوا کر ملک سے باہر بھجوائیں گے۔
’اس کی عمر ابھی اٹھارہ سال نہیں ہوئی تھی اور اس نے سات مارچ کو اٹھارہ سال کا ہونا تھا۔ میں نے اس کا شناختی کارڈ اور پاسپورٹ بنوا لیا تھا اور ایک کنسلٹنٹ سے بات کر لی تھی جس نے کہا تھا کہ وہ کچھ عرصے بعد بیٹے کے ڈاکومنٹس تیار کرے گا کیونکہ اس کی کم عمر اس وقت سب سے بڑی رکاوٹ ہے۔‘
محمد منشا گوندل بتاتے ہیں کہ اس کا اپنے دوست علیان اسحاق سے رابطہ ہوا تو اس نے کہا کہ تم پیسوں کا بندوبست کرو میں تمہیں ملک سے باہر جانے کا طریقہ بتاتا ہوں۔
انھوں نے بتایا کہ میں اس بات سے لاعلم ہوں کہ کب میرے بیٹے اور اس کے دوست علیان کا رابطہ گجرات کے ایجنٹ سے ہوا اور ان کا معاملہ کتنی رقم میں طے پایا۔ مجھے تو اس وقت معاملے کا پتہ چلا جب عبدالباسط گھر سے اچانک پراسرار حالات میں غائب ہوا۔‘
’میں نے گھر میں موجود رقم چیک کی تو اٹھارہ لاکھ روپے غائب تھے، جس سے میری پریشانی میں اضافہ ہو گیا۔ مجھے پیسوں کے جانے کا دکھ نہیں تھا بلکہ پریشانی اس بات کی تھی کہ عبدالباسط نے آج تک ایسی کوئی حرکت نہیں کی تھی کہ وہ یوں گھر سے رقم لے کر فرار ہوا ہو۔‘
’پھر 14 دسمبر کو ایک روز اچانک کسی دوسرے ملک کے نمبر سے کال آئی تو دوسری طرف عبدالباسط بول رہا تھا۔‘
محمد منشا گوندل کہتے ہیں کہ بیٹے کی آواز سن کر میری آنکھوں سے آنسو بہنے لگے۔ ’اس نے بتایا کہ وہ ایران میں ہے اور یہاں سے عراق جائے گا، پھر مختلف ملکوں سے ہوتے ہوئے ہم اٹلی پہنچ جائیں گے۔‘
محمد منشا گوندل کہتے ہیں کہ ’میرا اپنے بیٹے کے ساتھ رابطہ 19 دسمبر تک رہا تاہم میری راتوں کی نیند اڑ گئی۔‘
انھوں نے بتایا کہ جب بیٹے کے ساتھ رابطہ بالکل منقطع ہو گیا تو اس دوران محمد منشا نے پریشانی کے عالم میں اپنے طور پر چھان بین کی تو پتہ چلا کہ وہ ایک دوسرے گاؤں ساہنا کے علیان اسحاق بٹ کے ساتھ ملک سے باہر گیا تھا۔
’میرا ایک ماہ بعد یعنی 19 جنوری کو علیان کے گھر والوں سے رابطہ ہوا جس کے بعد ایجنٹ کا پتہ لگایا گیا تو یہ بات سامنے آئی کہ ایجنٹ کا تعلق ضلع گجرات کے گاؤں لکھنوال سے ہے لیکن وہ ان دنوں قطر میں مقیم ہے اور وہاں سے ہی اپنا نیٹ ورک چلا رہا ہے۔‘
’میں دن رات بیٹے کی زندگی کی دعا مانگتا رہا، مجھے روپے پیسے کی تمنا نہیں تاہم میں بیٹے کے شوق اور جنون کے ہاتھوں مجبور تھا۔ ایک روز مجھے وہ کال آ گئی جسے سننے کا دھڑکا لگا رہتا تھا۔ کال کرنے والے نے اپنا تعارف ایران میں تعینات پاکستانی مندوب محمد صدیق کے طور پر کروایا اور بتایا کہ میرا بیٹا ایرانی سکیورٹی فورسز کی فائرنگ سے مارے جانے والوں میں شامل ہے۔ بعد میں جو کالز آئیں ان میں کہا گیا کہ یہ لوگ برفانی سرد ہواؤں میں پھنس گئے تھے۔‘
منشا گوندل نے بتایا کہ ایف آئی اے کے کچھ افسران گھر آئے اور انھوں نے مجھ سے ایجنٹ اور میرے بیٹے کے باہر جانے کے بارے میں تفصیلات پوچھیں۔
’مجھے کچھ علم ہوتا تو میں بتاتا۔ میرا تو بیٹا مجھے بتا کر نہیں گیا۔ میں کسی اور سے کیا گلہ شکوہ کروں۔ میری تو دنیا ہی اجڑ گئی۔ میں سب سے کہتا ہوں کہ روکھی سوکھی کھا لو لیکن کبھی ڈنکی نہ لگاؤ۔‘
وفاقی تحقیقاتی ادارے گوجرانوالہ کے ترجمان کا کہنا ہے کہ ایف آئی اے نے غیرقانونی طور پر لڑکوں کو ایران بھجوانے والے مرکزی ملزم کے ترکی فرار ہونے کی کوشش ناکام بنا دی اور بروقت کارروائی کرتے ہوئے اسے لاہور ائیرپورٹ سے گرفتار کر لیا۔
ترجمان کے مطابق گرفتار مرکزی ملزم نے نوجوانوں کو غیر قانونی طور پر ایران بھجوانے کے لیے دو لاکھ 70 ہزار روپے فی کس وصول کیے جس میں سے کچھ لڑکے عراق پہنچ گئے۔
ترجمان کے مطابق اس گروہ میں شامل دیگر ملزمان کی گرفتاری کے لیے چھاپے مارے جا رہے ہیں۔

### Article 82 ###
انڈیا کے وزیر دفاع راج ناتھ سنگھ کے پاکستان کے صوبہ سندھ کو ’تہذیبی طور پر ہمیشہ انڈیا کا حصہ‘ کہنے سے متعلق بیان کو پاکستانی وزارتِ خارجہ نے ’غیر حقیقی، اشتعال انگیز اور خطرناک حد تک تاریخ کو مسخ کرنے کی کوشش‘ قرار دیا ہے۔
انڈیا کے وزیرِ دفاع نے سابق نائب وزیراعظم لال کرشن اڈوانی کا ذکر کرتے ہوئے کہا تھا کہ انھوں (اڈوانی) نے اپنی ایک کتاب میں لکھا ہے کہ ’سندھی ہندو، بالخصوص اُن کی نسل کے لوگ، آج تک سندھ کو انڈیا سے الگ کرنے کو قبول نہیں کر پائے ہیں۔‘
آگے چل کر انھوں نے مزید کہا کہ ’آج شاید سندھ کی سرزمین انڈیا کا حصہ نہ ہو، لیکن تہذیبی طور پر سندھ ہمیشہ انڈیا کا حصہ رہے گا۔ اور جہاں تک زمین کی بات ہے تو سرحدیں بدل سکتی ہیں۔ کیا پتا کل کو سندھ پھر سے بھارت میں واپس آ جائے۔‘
انڈیا اور پاکستان کے تعلقات میں اس نئی تلخی کے تناظر میں آئیے دیکھتے ہیں کہ تاریخ ہماری کیا رہنمائی کرتی ہے اور تاریخ اور سیاسیات کے ماہرین سندھ کے معاملے پر کیا کہتے ہیں۔
انسائیکلوپیڈیا برٹینیکا کے مطابق موجودہ صوبہ سندھ کا علاقہ، جو دریائے سندھ کے ڈیلٹا کا حصہ ہے، وادی سندھ کی قدیم تہذیب کا مرکز تھا۔
اس تہذیب کی نمائندگی ’موئن جو دڑو اور کوٹ ڈیجی جیسے مقامات کرتے ہیں۔ یہ ابتدائی تہذیب تقریباً 2300 قبل مسیح سے 1750 قبل مسیح تک موجود رہی۔‘
برٹینیکا میں لکھا ہے کہ دنیا کی تین اوّلین عظیم تہذیبوں (یعنی میسوپوٹیمیا، مصر اور وادیِ سندھ) میں سے وادیِ سندھ کی تہذیب ’رقبے کے اعتبار سے سب سے زیادہ وسیع تھی۔ یہ تہذیب سب سے پہلے1921 میں ہڑپہ (پنجاب) میں دریافت ہوئی اور پھر 1922 میں موئن جو دڑو (موجودہ سندھ میں دریائے سندھ کے قریب) دریافت ہوئی۔‘
سہیل ظہیر لاری اپنی کتاب ’اے ہسٹری آف سندھ‘ میں لکھتے ہیں کہ یہ تہذیب تقریباً موجودہ پاکستان کے خطے پر پھیلی ہوئی تھی اور جنوب اور مشرق میں موجودہ انڈین صوبوں گجرات، راجستھان اور ہریانہ تک، جبکہ مغرب میں افغانستان تک وسعت رکھتی تھی۔‘
وہ بتاتے ہیں کہ گرمیوں میں دریائے سندھ کا پانی سردیوں کے مقابلے میں 16 گنا زیادہ ہو سکتا ہے اور اسی تغیر نے ’منظم آبپاشی اور کاشتکاری کے امکانات کم کر دیے تھے۔ جو علاقے آبپاشی، کاشتکاری اور زرعی بستیوں کے لیے موزوں تھے وہ دراصل چھوٹے دریا تھے۔ اسی لیے ہڑپہ کی تہذیب کی بیشتر بستیاں دریائے سندھ کے مرکزی دھارے سے دور تھیں۔‘
’یہ صورتحال اُس وقت تک رہی جب تک ہڑپائی لوگوں نے 2500 قبل مسیح کے آس پاس ایک انقلابی فیصلہ نہ کر لیا: یعنی ہڑپہ اور موئن جو دڑو کو پہلے سے طے شدہ نقشے کے مطابق مرکزی شہری مراکز کے طور پر تعمیر کرنا، تاکہ دریائے سندھ کو آمد و رفت اور تجارت  کے لیے استعمال کیا جا سکے۔‘
’انتظامی طور پر، اس فیصلے نے دریائے سندھ کے دونوں اطراف آباد ہڑپائی بستیوں کو آبی مواصلات کے جال کے ذریعے باہم جوڑ دیا جو اس خطے میں، جہاں بارشوں اور سیلابوں کے دوران زمین سمندر کی مانند بن جاتی تھی، نقل و حمل کا سب سے موزوں طریقہ تھا۔‘
’اس سے ہڑپہ کی تہذیب کو یہ سہولت بھی ملی کہ وہ سمندری ساحل کے ساتھ ساتھ ایک طرف خلیجِ فارس تک اور دوسری طرف دکن کے خطے تک پھیل سکے۔‘
برٹینیکا کے مطابق اِس کے بعد تاریخی ریکارڈ میں ایک ہزار سال سے زائد کا وقفہ ہے۔
’پھر سندھ کی (ایرانی) ہخامنشی سلطنت میں شمولیت کا ذکر ملتا ہے، جب دارا اوّل نے چھٹی صدی قبل مسیح کے آخر میں اسے فتح کیا۔‘
’تقریباً دو صدی بعد، سکندر اعظم نے 326 اور 325 قبل مسیح میں اس خطے کو فتح کیا۔ اُن کی وفات کے بعد سندھ پر سلوقس اوّل نیکیٹر، چندرگپت موریا (تقریباً 305 قبل مسیح)، پھر تیسری تا دوسری صدی قبل مسیح میں ہند-یونانی اور پارتھی حکمرانوں، اور بعد ازاں پہلی صدی قبل مسیح سے دوسری صدی عیسوی تک سیتھین اور کشان حکمرانوں کا تسلط رہا۔‘
’پہلی صدی مسیح میں کُشان دور میں سندھ کی آبادی نے بدھ مت اختیار کر لیا۔ تیسری سے ساتویں صدی تک یہ علاقہ ایرانی ساسانی سلطنت کے زیرِ حکمرانی رہا۔‘
برٹینیکا کی تحقیق ہے کہ سنہ 711 میں عربوں کی سندھ میں آمد نے برصغیر میں اسلام کے داخلے کی بنیاد رکھی۔ 712 سے تقریباً 900 تک سندھ اموی اور عباسی سلطنتوں کے صوبہ الِسند کا حصہ رہا جس کا دارالحکومت موجودہ حیدرآباد سے 72 کلومیٹر شمال میں واقع المنصورہ تھا۔
’خلافت کی مرکزی طاقت کے کمزور پڑنے کے بعد، دسویں سے 16ویں صدی تک الِسند کے عرب گورنروں نے خطے میں اپنی مقامی اور خاندانی حکمرانی قائم کر لی۔‘
’16ویں اور 17ویں صدی میں (1591–1700) سندھ مغلوں کے زیرِ حکومت رہا، جس کے بعد اسے کئی آزاد سندھی ریاستی خاندانوں نے چلایا۔ یہاں تک کہ 1843 میں آخری سندھی حکومت کو برطانوی فوج نے شکست دی۔ اس وقت سندھ کے بیشتر حصے کو بمبئی پریزیڈنسی میں شامل کر دیا گیا۔‘
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
بانی پاکستان محمد علی جناح نے اپنے 14 نکات میں سندھ کو بمبئی سے الگ کرنے کا مطالبہ کیا تھا۔
مسلمانوں کے مطالبے پر برطانوی حکومت نے 1936 میں سندھ کو بمبئی سے علیحدہ کر کے الگ صوبے کا درجہ دیا۔ سنہ 1947 میں قیام پاکستان کے وقت سندھ کو مسلم اکثریتی صوبہ ہونے کی وجہ سے پاکستان کا حصہ بنا دیا گیا۔
محقق اور مصنف ڈاکٹر محمد علی شیخ نے اپنے ایک مضمون میں لکھا ہے کہ بدھ مت کے راجا سہاسی دوم کے 28 سالہ دورِ حکومت میں ریاست کے زیادہ تر معاملات اُن کے وفادار برہمن وزیر چچ کے سپرد تھے۔ تقریباً 642 میں چینی زائر ہسوان تسانگ سندھ آئے اور انھوں نے لکھا کہ یہاں ’لاتعداد سٹوپے‘ اور ’سینکڑوں سنگھارامے جن میں تقریباً دس ہزار راہب رہتے تھے‘ موجود تھے۔
برطانوی مؤرخ جان کیے اپنی کتاب ’انڈیا اے ہسٹری‘ میں لکھتے ہیں کہ بدھ مت سندھ کا سب سے غالب مذہب تھا مگر ہندو ازم بھی موجود تھا، اور یہاں تقریباً ’تیس ہندو مندر‘ تھے۔
ساتویں صدی میں سندھ کی سلطنت میں تقریباً پوری وادی سندھ شامل تھی، ماسوائے شمالی حصے کے۔ تخت نشین ہونے کے بعد جب چچ نے فتوحات شروع کیں تو انھوں نے اپنے ملک کی سرحدیں متعین کرنے کا ایک انوکھا طریقہ ایجاد کیا: مختلف خطوں کے مطابق موزوں درخت لگا کر۔
اسی سیاق و سباق میں کیے لکھتے ہیں کہ ’اگر شمال مغرب میں صرف قدیم گندھارا کا علاقہ شامل ہو جاتا تو چچ کی ریاست ایک طرح کا پروٹو پاکستان بن جاتی۔‘
مؤرخ اور تاریخ کے استاد ڈاکٹر طاہر کامران کے مطابق وادی سندھ کی تہذیب کا مرکز و محور وہ علاقہ ہے جو اب پاکستان ہے۔
انھوں نے بی بی سی کو بتایا کہ ’اس میں پنجاب بھی ہے، بلوچستان بھی، خیبرپختونخوا بھی، ٹیکسلا کی تہذیب کے حوالے سے، اورسندھ، موئن جوداڑو وغیرہ۔ یہ مرکز ہے، سرچشمہ ہے، اور یہاں سے وادی سندھ کی تہذیب ابھری اور پھیلی، اور اس کے اثرات گجرات تک گئے۔‘
’تہذیبی طور پر یہ علاقہ اگر مجتمع ہے تو یہ بہت ہی فطری سی بات لگتی ہے۔ بہت ہی غیر فطری ہو گا کہ سندھ الگ ہو کر انڈیا کے ساتھ چلا جائے۔ تاریخی طور پر اگر تہذیب کے نقطہ نظر سے دیکھا جائے تو یہ بات سمجھ میں نہیں آتی۔‘
’سندھ کا مطلب علاقہ یا صوبہ سندھ نہیں ہے، سارا علاقہ ہے جو سندھ طاس تہذیب کا محور و مرکز تھا، جس میں پنجاب ہے، بلوچستان ہے، اور جس میں سندھ بھی ہے۔ اس کی اجتماعی تہذیبی اکائی وہی ہے، جہاں پہ پاکستان بنا ہوا ہے۔ اس مرکز سے جو  تہذیبی سوتے پھوٹے، انھوں نے آگے جا کر اپنے اثرات دوسری جگہوں پر مرتسم کیے۔‘
ان کی رائے ہے کہ انڈین وزیر دفاع راج ناتھ نے ’بس ایک پُھلجھڑی چھوڑ دی ہے جس کے پیچھے کوئی علمی گہرائی یا گیرائی نظر نہیں آتی ہے۔‘
سندھ کے ماہر سیاسیات ڈاکٹر امیر علی چانڈیو کہتے ہیں کہ انڈیا کے وزیر دفاع کا یہ بیان ’سراسر سامراجی ذہنیت کی عکاسی کرتا ہے‘ اور اس میں واضح طور پر ’قبضہ خوری کی بُو محسوس ہوتی ہے۔‘
بی بی سی سے گفتگو میں ان کا کہنا تھا کہ تاریخ پر ایک سرسری نظر ڈالیں تو یہ حقیقت سامنے آتی ہے کہ سندھ ’کبھی ہندوستان یا انڈیا کا حصہ نہیں رہا۔‘
’اگر کبھی مختصر عرصے کے لیے مغل سلطنت نے سندھ پر قبضہ کیا بھی، تو سندھی عوام نے اس کے خلاف بھرپور مزاحمت کی۔ شاہ عنایت شہید، جنھیں تاریخ کا پہلا سوشلسٹ صوفی کہا جاتا ہے، نے جاگیردارانہ نظام اور مغل بالادستی— جو اس نظام کی پشت پناہی کر رہی تھی— کے خلاف فیصلہ کن جدوجہد کی۔‘
چانڈیو کے مطابق سنہ 1843 میں جب برٹش ایمپائر اور ایسٹ انڈیا کمپنی نے سندھ پر قبضہ کیا، اُس وقت بھی سندھ ایک آزاد ملک اور الگ وطن تھا، انڈیا کا حصہ نہیں تھا۔
’سنہ 1847 میں سندھ کو عوام کی خواہشات کے خلاف سازش کے تحت جبراً بمبئی پریزیڈنسی میں شامل کیا گیا۔ اس فیصلے کے خلاف سندھ کے عوام نے طویل جدوجہد کی، جس کے نتیجے میں سندھ کا جداگانہ تشخص بالآخر بحال ہوا۔‘
’اس کے بعد بھی سندھ نے انگریزوں کے خلاف نہ صرف پارلیمانی اور جمہوری جدوجہد کی، بلکہ حروں کی مسلح تحریک بھی سندھ کی مزاحمتی تاریخ کا روشن باب ہے۔ حتیٰ کہ انگریزوں کو سندھ میں مارشل لا نافذ کرنا پڑا، مگر سندھ نے غلامی قبول نہیں کی۔‘
چانڈیو بتاتے ہیں کہ سنہ 1940 کی قراردادِ لاہور (قراردادِ پاکستان) کو سب سے پہلے قبول کرنے والوں میں سندھ کے عوام شامل تھے۔ اس سے پہلے 1938 میں بھی سندھ اسمبلی یہ اعلان کر چکی تھی کہ ’ہم ہندوستان کے ساتھ نہیں رہیں گے۔‘
’بانی پاکستان کا تعلق بھی سندھ سے تھا اور تین مارچ 1943 کو پاکستان کے حق میں سب سے پہلی قرارداد سندھ اسمبلی نے منظور کی، جسے جی ایم سید نے کلیدی کردار ادا کر کے پاس کرایا۔‘
چغتائی مرزا اعجاز الدین کی تحقیق ہے کہ متحدہ ہندوستان میں سب سے پہلے صوبہ سندھ ہی نے ایک آزاد مسلم ریاست کے حق میں قرارداد منظور کی۔ یہ قرارداد شیخ عبدالمجید سندھی نے پیش کی۔
’بانی پاکستان کا یہ مؤقف کہ ہندوستان کبھی ایک متحد قوم نہیں رہا اور مسلم ہندوستان ہمیشہ ایک الگ اکائی رہا ہے — اس کی گونج جی ایم سید کے بیان میں بھی سنائی دی، جو اس وقت مسلم لیگ کی ورکنگ کمیٹی کے رکن اور ایک ممتاز سندھی رہنما تھے۔‘
’جی ایم سید نے کہا کہ موئن جو دڑو سے منکشف ہونے والی وادی سندھ کی تہذیب اس بات کا ثبوت ہے کہ پاکستان کے علاقے کبھی ہندوستان کا حصہ نہیں رہے۔ اور یہ کہ سندھ، پنجاب، افغانستان اور سرحد مشرقِ بعید کا نہیں بلکہ مشرقِ وسطیٰ کا حصہ تھے۔‘
’برصغیر کے تمام صوبوں میں صرف سندھ اسمبلی ہی نے 3 مارچ 1943 کو، جی ایم سید کی پیش کردہ قرارداد کے ذریعے، لاہور قرارداد کی طرز پر پاکستان کے حق میں قرارداد منظور کی۔‘
’بعد ازاں 26 جون 1947 کو سندھ اسمبلی نے خصوصی اجلاس میں فیصلہ کیا کہ وہ نئی پاکستان دستور ساز اسمبلی کا حصہ بنے گی۔ یوں سندھ  پاکستان میں شامل ہونے والا پہلا صوبہ بنا۔‘
’سندھ کے وہ ارکان جنھوں نے پاکستان کے حق میں ووٹ دیا، پاکستان کے بانیانِ قوم ہیں۔ وہ یہ تھے: غلام حسین ہدایت اللہ، محمد ایوب کھوڑو، میر بندہ علی خان تالپور، پیرزادہ عبد الستار، محمد ہاشم گزدر، پیر الٰہی بخش، میران محمد شاہ، محمود ہارون، قاضی محمد اکبر، خان صاحب غلام رسول جتوئی، سردار قیصر خان گزدر، میر جعفر خان جمالی، سردار نبی بخش سومرو، غلام محمد وسان، سردار نور محمد بجارانی، غلام نبی ڈھیراج— اور سپیکر آغا بدر الدین جنھوں نے اجلاس کی صدارت کی۔‘
چانڈیو بتاتے ہیں کہ ’آج بھی سندھ کے لوگ اگر کہتے ہیں تو یہی کہ ہم پاکستان کا حصہ ہیں، بس ہمیں قراردادِ 1940 کے تحت ہمارے آئینی و سیاسی حقوق دیے جائیں۔‘
’یوں سندھ، جو ایک آزاد وطن تھا اور انگریزوں کے قبضے میں تھا، رضاکارانہ طور پر پاکستان کا حصہ بنا۔ پاکستان کی تحریک میں بنگال کے ساتھ ساتھ سندھ کا کردار بھی نمایاں اور تاریخی ہے۔‘
’سندھ کے عوام نے کبھی ہندوستان کی بالادستی قبول نہیں کی۔ انڈیا کی سامراجی خواہشات آج بھی انھیں قبول نہیں، نہ کبھی ہوں گی۔ انڈیا کا حصہ بننے، یا اس کے کسی تسلط کو قبول کرنے کا سوال ہی پیدا نہیں ہوتا۔‘
چانڈیو کے مطابق سندھ تاریخی طور پر ایک آزاد وطن رہا ہے اور رضاکارانہ طور پر پاکستان میں شامل ہوا تھا۔
دانشور وجاہت مسعود کا کہنا ہے کہ اگر انڈین وزیر دفاع راج ناتھ سنگھ کی منطِق کو درست سمجھا جائے تو مستقبل میں دلی، اَوَدھ اور حیدر آباد دکن پاکستان کا حصہ بن سکتے ہیں۔
انھوں نے بی بی سی کو بتایا کہ تاریخ کا سفر پرانے مخطوطوں کی روشنی میں آگے نہیں بڑھتا۔ ’پون صدی قبل ہندوستان تقسیم ہو گیا اور دو قومی ریاستیں قائم ہو گئیں۔ اس وقت کی قیادت نے یہ فیصلہ تسلیم کر لیا۔‘
’گذشتہ سات دہائیوں میں دونوں ممالک کی سیاست، معیشت اور تمدن میں منفرد خطوط نمودار ہوئے ہیں۔ اب راج ناتھ جیسی باتوں سے سوائے غیر ضروری تلخی کے کچھ حاصل نہیں ہو سکتا۔‘
وجاہت مسعود کا مشورہ ہے کہ بہتر ہے کہ دونوں ملک اچھے ہمسائیوں کی طرح رہنا سیکھیں اور اپنے عوام کا معیار زندگی بہتر بنانے کی کوشش کریں۔

### Article 83 ###
’رکشے والوں کو معلوم ہے کہ پنجاب یونیورسٹی میں داخلے کے لیے 30 روپے ٹول ٹیکس دینا ہو گا۔ اس لیے وہ پہلے ہی کہہ دیتے ہیں کہ وہ پیسے آپ (سواری) دیں یا پھر کچھ رکشہ ڈرائیور کرایہ معمول سے بڑھا کر بتاتے ہیں۔‘
عائشہ سلیم لاہور کی پنجاب یونیورسٹی سے بیچلرز آف سائنس میں ڈگری کر رہی ہیں، اگرچہ وہ یونیورسٹی آنے جانے کے لیے زیادہ تر یونیورسٹی بس کا استعمال ہی کرتی ہیں تاہم کبھی کبھی وہ رکشے پر بھی سفر کرتی ہیں۔
انھوں نے بی بی سی سے بات کرتے ہوئے بتایا کہ ’ویسے تو یہ ٹول ٹیکس طلبا کے لیے نہیں کیونکہ گیٹ پر یونیورسٹی کارڈ دِکھانے پر ہم سے ٹول ٹیکس نہیں لیا جاتا لیکن پھر بھی رکشہ ڈرائیور سے بحث کرنا پڑتی ہے۔‘
عائشہ نے مزید کہا کہ ’مجھے تو اس بات کی سمجھ نہیں آئی کہ یہ ٹیکس کیوں اور کس کے لیے لگایا گیا۔‘
محمد آصف بھی پنجاب یونیورسٹی میں پڑھتے ہیں لیکن کیمپس میں آنے جانے کے لیے وہ موٹر سائیکل استعمال کرتے ہیں۔
انھوں نے بی بی سی سے گفتگو میں کہا کہ وہ پہلے ہی یونیورسٹی کے اندر موٹر سائیکل پارک کرنے پر 30 روپے پارکنگ فیس ادا کرتے ہیں۔
حال ہی میں لاہور کی پنجاب یونیورسٹی کے گیٹ سے کیمپس کے اندر داخل ہونے کے لیے 30 روپے کی انٹری فیس عائد کی گئی ہے۔
یونیورسٹی انتظامیہ کی جانب سے مرکزی دروازوں پر ٹول پلازے لگانے کے حالیہ فیصلے پر تعلیمی حلقوں سے تعلق رکھنے والے افراد تشویش کا اظہار کر رہے ہیں۔
لوگ سوال کر رہے ہیں کہ ایک پبلک سیکٹر یونیورسٹی نے یہ ٹول ٹیکس اپنے طلبا اور اساتذہ کے لیے کیوں لگایا کیونکہ اس اقدام سے روز یونیورسٹی آنے جانے والے سینکڑوں طلبا اور اساتذہ کے مالی بوجھ میں اضافہ ہو گا۔
یاد رہے کہ سینکڑوں ایکڑ پر محیط لاہور کی پنجاب یونیورسٹی کا شمار پاکستان کے چند بڑے سرکاری تعلیمی اداروں میں کیا جاتا ہے جہاں پاکستان بھر سے اور دیگر ممالک سے بھی طلبا و طالبات اعلی تعلیم حاصل کرنے آتے ہیں۔
یونیورسٹی کے وسیع و عریض کیمپس میں 100 سے زائد شعبہ جات ہیں جہاں ہزاروں کی تعداد میں طلبا زیر تعلیم ہیں۔ طلبا اکثر کیمپس کے اندر ایک ڈیپارٹمنٹ سے دوسرے ڈیپارٹمنٹ تک جانے کے لیے بھی گاڑی، رکشہ، موٹر سائیکل یا پھر یونیورسٹی کی فری بس سروس کا استعمال کرتے ہیں۔
تو اس صورتحال میں یونیورسٹی انتظامیہ نے یہ فیصلہ کیوں کیا؟
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
پنجاب یونیورسٹی کے ترجمان خرم شہزاد کا کہنا ہے کہ یہ ٹول ٹیکس طلبا، اساتذہ اور یونیورسٹی ملازمین کے لیے نہیں بلکہ یہ تمام افراد اپنا یونیورسٹی کارڈ دیکھا کر کیمپس میں باآسانی داخل ہو سکتے ہیں۔
بی بی سی سے بات کرتے ہوئے ان کا مزید کہنا تھا کہ ہم نے یہ اقدام اس لیے اٹھایا کیونکہ پنجاب یونیورسٹی کا یہ کمیپس لاہور کی اہم شاہرہ کنال روڈ پر واقعہ ہے، جہاں سے روزانہ لاکھوں گاڑیاں گزرتی ہیں اور اکثر اس سڑک پر ٹریفک سست روی کا شکار ہو جاتی ہے۔
’دوسری جانب ہمارے کمیپس میں داخل ہونے اور نکلنے کے کئی راستے ہیں، جن میں سے کچھ تو ہم نے بند کیے ہوئے ہیں جبکہ کچھ کھلے رہتے ہیں۔ اکثر عام افراد جن کا یونیورسٹی سے کوئی تعلق نہیں، وہ بھی اگر شیخ زید ہسپتال جانا چاہتے ہیں تو وہ یونیورسٹی کے کنال روڈ والے دروازے سے داخل ہو کر شارٹ کٹ کے چکر میں یونیورسٹی سے گزرتے ہیں۔‘
انھوں نے مزید بتایا کہ ’عام ٹریفک نے یونیورسٹی کے اندر سے گزرنا شروع کر دیا تھا جو سکیورٹی کے حوالے سے ایک مسئلہ بن سکتا ہے۔ اس لیے ہم نے یہ اقدام اٹھایا تاکہ ہم ٹریفک کو ریگولیٹ کریں۔‘
’جب انٹری پر ہی 30 روپے مانگے جائیں گے تو یونیورسٹی کو بطور شارٹ کٹ استعمال کرنے والے یہاں داخل نہیں ہوں گے۔
خرم شہزاد نے واضح کیا کہ اس کے علاوہ اس اقدام کا کوئی مقصد نہیں۔
’جہاں تک رہی بات وزٹرز کی تو اگر وہ کسی کام کے لیے کسی استاد سے ملنے آ رہے ہیں تو وہ یہ بتا کر پیسے دیے بغیر کیمپس کے اندر جا سکتے ہیں۔‘

### Article 84 ###
بلوچستان کے دارالحکومت کوئٹہ سمیت متعدد شہروں پر کالعدم علیحدگی پسند تنظیم بلوچ لبریشن آرمی (بی ایل اے) کی جانب سے ہونے والے حملوں سے قبل اسی تنظیم کی جانب سے ایک ویڈیو بھی جاری کی گئی تھی۔
اس ویڈیو میں ایک غیر آباد نامعلوم مقام پر تین موٹر سائیکلوں پر چھ مسلح افراد سوار نظر آتے ہیں۔ ان چھ افراد میں سے صرف ایک شخص کا چہرہ نظر آتا ہے۔
کالعدم تنظیم کے مطابق یہ شخص بی ایل اے کے سربراہ بشیر زیب تھے اور ساتھ ہی یہ دعویٰ بھی کیا گیا کہ ان حملوں میں بشیر زیب نے خود بھی حصہ لیا۔
بی ایل اے نے واضح نہیں کیا کہ یہ ویڈیو کس مقام پر بنائی گئی تاہم وزیر علی بلوچستان میر سرفراز بگٹی نے دعویٰ کیا کہ یہ ویڈیو افغانستان میں بنائی گئی ہے۔
واضح رہے کہ گذشتہ سنیچر کو مسلح افراد نے کوئٹہ، مستونگ، قلات، نوشکی، خاران، دالبندین، تربت، تمپ، گوادر اور پسنی سمیت بعض دیگر علاقوں میں مختلف تنصیبات کو نشانہ بنایا تھا۔
صوبے کے وزیرِ اعلیٰ کے مطابق ان حملوں میں مجموعی طور پر 31 شہری اور 17 سکیورٹی اہلکار  ہلاک ہوئے، جبکہ ان کی جانب سے 145 شدت پسندوں کو ہلاک کرنے کا دعویٰ بھی کیا گیا ہے۔
کالعدم بی ایل اے گذشتہ ایک دہائی سے زیادہ سے بلوچستان میں متحرک ہے لیکن حالیہ برسوں میں عسکریت پسند تنظیم اور اس کے ذیلی گروہ مجید بریگیڈ کے حملوں میں وسعت اور شدت نظر آئی ہے۔ بی ایل اے پر پاکستان اور امریکہ پابندی عائد کر چکے ہیں۔
خیال رہے کہ نومبر 2018 میں کراچی میں چینی قونصل خانے پر حملے سے لے کر اب تک کالعدم تنظیم بلوچ لبریشن آرمی (بی ایل اے) کی جانب سے کیے گئے متعدد حملوں کے مقدمات میں بشیر زیب حکومتِ پاکستان کو مطلوب ہیں۔
ان میں 2020 میں کراچی اسٹاک ایکسچینج پر حملے کی منصوبہ بندی، کراچی یونیورسٹی میں چینی اساتذہ پر خاتون خودکش حملے کی منصوبہ بندی اور کراچی ایئرپورٹ کے قریب چینی انجینئرز کے قافلے پر حملے کی منصوبہ بندی شامل ہیں، جبکہ کراچی ایئرپورٹ کے قریب چینی انجینئرز کے قافلے پر حملے کے مقدمے میں عدالت انھیں مفرور قرار دے چکی ہے۔
لیکن ایک زمانہ تھا جب بشیر زیب کوئٹہ کی سڑکوں پر طلبہ سیاست میں سرگرم نظر آتے تھے۔ ہم نے صحافیوں، سابق و حاضر سروس سکیورٹی اہلکاروں سے بات کی اور بشیر زیب کی اپنی تحریروں اور بطور چیئرمین بی ایس او آزاد دیے گئے انٹرویوز سے بھی معلومات حاصل کی اور یہ جاننے کی کوشش کی ہے کہ بشیر زیب بلوچ کون ہیں اور وہ اس تنظیم کا حصہ کیسے بنے۔
صحافی کیا بلوچ کے مطابق بشیر زیب کا تعلق بلوچستان کے علاقے نوشکی کے احمدوال کے ایک متوسط خاندان سے ہے۔
ان کا کہنا ہے کہ محمد حسنی قبیلے سے تعلق رکھنے والے بشیر زیب کے والد پیشے کے لحاظ سے محکمہ صحت سے وابستہ رہے ہیں۔ بشیر زیب کی ابتدائی تعلیم نوشکی سے جبکہ ہائر سیکنڈری تعلیم کوئٹہ ڈگری کالج سریاب روڈ سے مکمل ہوئی۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
کیا بلوچ کا کہنا ہے کہ بشیر زیب نے پولی ٹیکنک کالج کوئٹہ سے مکینیکل انجینئرنگ میں ڈپلومہ حاصل کیا اور بعد میں بلوچستان یونیورسٹی میں بلوچ ادب میں ماسٹرز میں داخلہ لیا، تاہم دورانِ طالب علمی ان کے یونیورسٹی میں داخلے پر پابندی عائد کر دی گئی تھی۔
اس پابندی کی متعدد وجوہات میں سے ایک وجہ مختلف طلبہ تنظیموں، بالخصوص بی ایس او آزاد اور بعض پشتون قوم پرست طلبہ تنظیموں کے درمیان جھڑپیں بتائی جاتی ہیں۔
بشیر زیب کی سیاسی سرگرمیوں کا آغاز پولی ٹیکنک کالج کوئٹہ سے ہوا، جہاں بلوچ سٹوڈنٹس آرگنائزیشن (بی ایس او آزاد) میں 2006 سے 2012 تک بشیر زیب کو چیئرمین منتخب کیا گیا تھا۔
طلبہ تنظیم بی ایس او کے ویسے تو متعدد دھڑے ہیں لیکن بی ایس او آزاد کی بنیاد 2002 میں ڈاکٹر اللہ نذر بلوچ نے رکھی تھی جو اب کالعدم شدت پسند تنظیم بلوچ لبریشن فرنٹ (بی ایل ایف) کے سربراہ ہیں اور حکومت پاکستان کو سکیورٹی اہلکاروں پر متعدد حملوں اور ریاست مخالف کاروائیاں کرنے کے الزام میں مطلوب ہیں۔
پاکستانی حکومت کا الزام ہے کہ بی ایس او آزاد بلوچ شدت پسند تنظیموں جیساکہ بی ایل اے اور بی ایل ایف میں نوجوانوں کو بھرتی کرنے کا ایک ذریعہ ہے اور انھیں شدت پسندی کی طرف راغب کرتی ہے۔ مارچ 2013 میں حکومت پاکستان نے بی ایس او آزاد پر پابندی عائد کر دی تھی۔
اگرچہ بشیر زیب کے دور میں بی ایس او آزاد پر پابندی عائد نہیں تھی، تاہم صحافی کیا بلوچ کے مطابق اس دور میں بشیر زیب کو کوئٹہ شہر میں نوجوانوں میں پاکستان مخالف لٹریچر تقسیم کرتے دیکھا جاتا تھا اور اکثر احتجاجی ریلیوں اور جلسوں میں ان کی جانب سے حکومتِ پاکستان کی بلوچستان سے متعلق پالیسیوں پر سخت تنقید کی جاتی تھی۔
بشیر زیب کی تحریروں کا جائزہ لیا جائے تو ان میں ریاست پاکستان کے ساتھ ساتھ بلوچ قوم پرست سیاسی جماعتوں کو بھی شدید تنقید کا نشانہ بنایا گیا ہے۔
اپنی ایک تحریر میں بشیز زیب نے لکھا تھا کہ بطور بی ایس او آزاد کے رکن انھوں نے بھرپور کوشش کی کہ تنظیم پر بی این پی مینگل جیسی جماعتوں کا کوئی اثر و رسوخ نہ ہو۔
صحافی کیّا بلوچ کے مطابق سیکیورٹی اداروں کی جانب سے بشیر زیب کی گرفتاری کے لیے یونیورسٹی پر کئی بار چھاپے بھی مارے گئے جو ناکام رہے۔
حمل حیدر بلوچ بشیر زیب کے طلبہ سیاست کے دور میں ساتھی تھے۔ حمل حیدر کے مطابق بشیر زیب نے ان کے سامنے خود ہتھیار اٹھانے اور ریاست کے خلاف جنگ کا حصہ بننے کا ذکر نہیں کیا۔
تاہم 2014 شائع ہونے والی بشیر زیب کی اپنی تحریر ’آزادی کی شاہراہ پر مختصر سفر:کچھ تضاد میرے سامنے‘ کے مطابق وہ ڈاکٹر اللہ نذر اور ان کے نظریے سے متاثر ہو کر بندوق کے ذریعے لڑنا چاہتے تھے۔
بشیر زیب کی تحریر کے مطابق ڈاکٹر اللہ نذر کی کالعدم تنظیم بلوچ لبریشن فرنٹ یعنی بی ایل ایف کا حصہ بننے کی خواہش پر خاطر خواہ جواب نہ ملنے پر وہ بلوچ لبریشن آرمی کا حصہ بن گئے۔
اسی تحریر سے واضح ہوتا ہے کہ بی ایس او آزاد کے چئیرمین ہوتے ہوئے بھی بی ایل اے کے انتظامی معاملات میں بشیر زیب کا ہاتھ تھا۔
یاد رہے کہ بی ایس او آزاد کے منشور کے مطابق ’اگرچہ تنظیم بلوچستان کی آزادی اور مسلح جدوجہد کی حامی ہے لیکن جن افراد نے اس کے لیے ہتھیار اٹھایا ان کا تعلق بی ایس او آزاد سے نہیں رہے گا۔‘
بشیر زیب نے 2018 میں طلبہ سیاست کو مکمل خیر باد کہہ دیا اور بی ایل اے میں شمولیت اختیار کر لی۔
یاد رہے کہ بلوچ لبریشن آرمی (بی ایل اے ) پہلی مرتبہ 1970 کی دہائی کے اوائل میں وجود میں آئی تھی۔ سنہ 2006 میں حکومتِ پاکستان نے بلوچ لبریشن آرمی کو کالعدم تنظیموں کی فہرست میں شامل کر لیا تھا اور حکام کی جانب سے نواب خیر بخش مری کے بیٹے نوابزادہ بالاچ مری کو بی ایل اے کا سربراہ قرار دیا جاتا رہا ہے۔
نومبر 2007 میں بالاچ مری کی ہلاکت کی خبر آئی اور کالعدم بی ایل اے کی جانب سے کہا گیا کہ وہ افغانستان کی سرحد کے قریب سکیورٹی فورسز کے ساتھ ایک جھڑپ میں مارے گئے ہیں۔
بالاچ مری کی ہلاکت کے بعد پاکستانی حکام کی جانب سے برطانیہ میں مقیم ان کے بھائی نوابزادہ حیربیار مری کو بی ایل اے کا سربراہ قرار دیا جانے لگا، تاہم نوابزادہ حیربیار کی جانب سے کسی مسلح گروہ کی سربراہی کے دعوؤں کو سختی کے ساتھ مسترد کیا جاتا رہا ہے۔
نوابزادہ بالاچ مری کی ہلاکت کے بعد بی ایل اے کی قیادت میں جو نام ابھر کر سامنے آیا وہ اسلم بلوچ کا تھا۔ ان کا شمار تنظیم کے مرکزی کمانڈروں میں کیا جانے لگا۔
بلوچستان میں انسداد دہشت گردی کے ادارے سی ٹی ڈی کے ایک اہلکار نے نام ظاہر نہ کرنے کی شرط پر بی بی سی سے بات کرتے ہوئے بتایا کہ بشیر زیب بی ایل اے کمانڈر اور مجید بریگیڈ کے بانی اسلم بلوچ عرف استاد اسلم کا قریبی ساتھی تھا، تاہم دسمبر 2017 میں بشیر زیب اور اسلم بلوچ کو تنظیمی اصولوں کی خلاف ورزی پر بی ایل اے سے نکال دیا گیا تھا۔
تنظیم کی جانب سے اس وقت جاری کیے جانے والے بیان میں اسلم بلوچ پر الزام عائد کیا گیا کہ وہ لیڈر شپ کی منظوری کے بغیر علاج کروانے کے لیے انڈیا گئے جبکہ بشیر زیب نے تنظیم کے اصولوں کی خلاف ورزی کی۔
اس پیش رفت کے بعد اسلم بلوچ اور بشیر زیب نے ایک نئی تنظیم بنائی جس کا نام بھی بی ایل اے رکھا گیا اور اس میں شامل ہونے والے بہت سے افراد کا تعلق بھی پرانی تنظیم سے ہی تھا۔
اسلم بلوچ عرف اچھو اس نئی تنظیم کے کمانڈر مقرر ہوئے لیکن اگلے ہی سال 2018 میں اسلم بلوچ کی مبینہ طور پر افغانستان میں ایک خودکش حملے میں ہلاکت کے بعد تنظیم کی سربراہی بشیر زیب کے پاس آئی۔
سابق ڈی آئی جی بلوچستان عبدالرزاق کے مطابق بشیر زیب جیسے شخص کا بی ایل اے کی قیادت تک پہنچنا بھی تعلیم یافتہ بلوچ نوجوانوں کا اس گروپ کی طرف راغب ہونے کی ایک وجہ ہو سکتا ہے۔
یاد رہے کہ بشیر زیب کی قیادت میں بی ایل اے کی جانب سے کیے جانے والے خودکش حملوں میں تعلیم یافتہ نوجوان مرد اور خواتین کی جانب سے حصہ لینے کا دعوی سامنے آتا رہا ہے۔
بشیر زیب کی جانب سے بی ایل اے کی قیادت سنبھالنے کے بعد نہ صرف گروپ کی ریاست مخالف کاروائیوں میں شدت آئی بلکہ تنظیم اور اس طریقہ کار میں واضح تبدیلیاں دیکھنے کو ملی۔
سابق ڈی آئی جی بلوچستان عبدالرزاق کے مطابق بلوچ شدت پسند تنظیموں کے الحاق کے ماسٹر مائنڈ بھی بشیر زیب تھے۔
حمل حیدر کے مطابق بشیر زیب طلبہ سیاست کے دور سے ہی مسلح تنظیموں کے اتحاد حق میں تھے۔
نومبر 2018 میں بلوچستان میں سرگرم بلوچستان لبریشن فرنٹ (بی ایل ایف) اور بلوچ ریپبلکن گارڈز (بی آر جی)، بی ایل اے جیسی تنظیموں نے اتحاد کا اعلان کیا اور اسے ’بلوچ راجی آجوئی سنگر‘ یا براس کا نام دیا گیا۔ کالعدم تنظیم سندھو دیش ریولوشنری آرمی ایس آر اے بھی اس اتحاد کا حصہ ہے۔
اس کے علاوہ بی ایل اے کا تنظیمی ڈھانچہ بھی تبدیل ہوا اور بی ایل اے کا دعویٰ ہے کہ اس تنظیم میں مختلف ونگز ہیں، جن میں خود کش حملوں کے لیے علیحدہ مجید بریگیڈ ہے جبکہ ٹارگٹ کلنگ اور اغواء کی کاروائیاں کرنے والا سکواڈ، انٹیلیجنس ونگ اور میڈیا ونگ شامل ہیں۔
تاہم ڈی آئی جی سی ٹی ڈی اعتزار احمد گورایا کے مطابق بی ایل اے کہ یہ ونگز اتنے منظم نہیں اور اس بارے میں گروپ کا پروپیگنڈہ زیادہ ہے۔
بہت سے تجزیہ کاروں کی رائے میں بشیر زیب نے بلوچ تحریک کو نقصان پہنچایا ہے۔
ان کی رائے میں بشیر زیب کے جانب سے خودکش حملوں میں خواتین کا استعمال، سفارت خانوں اور عام شہریوں کو نشانہ بنانے جیسی حکمت عملی نے بلوچ تحریک کو دہشتگردی میں تبدیل کر دیا۔
محقق اور تجزیہ کار ملک سراج اکبر کے مطابق ’بی ایل اے کی قیادت ایک واضح اخلاقی حد قائم کر سکتی تھی اور ریاست کے خلاف اپنی لڑائی میں خواتین کو شامل کرنے سے گریز کر سکتی تھی لیکن اس کے منفی اخلاقی اثرات جاننے کے باوجود وہ خواتین خودکش بمباروں کا استعمال جاری رکھے ہوئے ہیں، صرف اس لیے کیونکہ ان حملوں کو میڈیا میں زیادہ کوریج ملتی ہے۔‘
ڈی آئی جی سی ٹی ڈی اعتزار احمد گورایا کا کہنا ہے کہ بشیر زیب کے خاندان میں سے کئی افراد سرکاری نوکری بھی کرتے رہے ہیں لیکن وہ دیگر پڑھے لکھے نوجوانوں کی زندگیاں خودکش حملوں میں ضائع کر رہے ہیں۔
انسداد دہشت گردی امور کے ماہر اور قائد اعظم یونیورسٹی سے تعلق رکھنے والے ڈاکٹر خرم اقبال کا کہنا تھا کہ ’جیسے جیسے بی ایل اے کے حملوں میں بربریت آتی گئی ویسے ویسے بلوچستان سے باہر اس گروپ کی سپورٹ میں کمی آتی گئی اور اس نے سب سے زیادہ نقصان بلوچ تحریک کو پہنچایا کیونکہ عالمی رائے عامہ خودکش حملوں سے متعلق سازگار نہیں ہے۔‘
ڈاکٹر خرم اقبال کا کہنا ہے کہ اس میں کوئی شک نہیں کہ حملوں کی شدت آنے کے وجہ سے اب میڈیا کوریج زیادہ ملتی ہے لیکن بلوچستان سے باہر اس تحریک کے لیے عوامی رائے میں کمی بلوچستان میں فوجی آپریشن کے حق میں رائے ہموار کر گا جس کا فائدہ سکیورٹی اداروں کو ہوگا۔

### Article 85 ###
سترہ اپریل 1948 کو شمال مغربی سرحدی علاقوں کا پاکستان سے الحاق رسمی ہی تھا کیوںکہ حمایت کے آثار اس نئے ملک کے بننے سے پہلے ہی سامنے آنے لگے تھے۔
امریکی اخبار نیویارک ٹائمز کی اگلے روز چھپنے والی خبر تھی کہ ’آج پشاور (تب شمال مغربی سرحدی صوبہ اور بعد میں خیبر پختونخوا کا دارالحکومت) میں 200 سرداروں نے گورنر جنرل محمد علی جناح سے درخواست کی کہ وہ اُن کے قبائل کو براہِ راست پاکستانی حکومت کے زیرِ انتظام لے آئیں۔‘
یہ سردار ایسے قبائل کی نمائندگی کر رہے تھے جن کی آبادی 25 لاکھ تھی اور جن کا علاقہ جنوبی وزیرستان سے چترال تک لگ بھگ ایک ہزار میل (1600 کلو میٹر) تک پھیلا ہوا تھا۔
خبر کے مطابق انھوں نے یہ بھی مطالبہ کیا کہ ان کے لوگوں کو پاکستانی فوج میں شامل ہونے کی اجازت دی جائے اور گورنر جنرل جناح کو یقین دلایا کہ وہ انڈیا کی فوج کو کشمیر سے نکال باہر کریں گے، چاہے پاکستان کی مدد ہو یا نہ ہو۔
’گورنرجنرل جناح نے ان کی درخواست پر غور کرنے کا وعدہ کیا اور مسلم اتحاد کی ضرورت پر زور دیا۔‘
یہ الحاق اب یقینی ہو چکا تھا۔
اپنی کتاب ’امپیریل فرنٹیئر‘ میں ڈاکٹر ہیوبیٹی لکھتے ہیں کہ سنہ 1946 میں صوبہ سرحد کی اسمبلی کے انتخابات فرنٹیئر کانگرس پارٹی نے جیتے تاہم جوں جوں یہ واضح ہوتا گیا کہ تقسیم ایک حقیقی امکان بن چکی ہے، سیاسی قوتوں میں ڈرامائی تبدیلیاں رونما ہوئیں۔
’پشتون، فرنٹیئر کانگرس پارٹی سے دور ہوتے گئے کیونکہ یہ پارٹی انڈین کانگرس اور اس کی اکثریتی ہندو قیادت سے جڑی ہوئی تھی اور زیادہ تر نے مسلم لیگ کی حمایت اختیار کر لی۔‘
’خاص طور پر قبائل کے طاقتور دھڑوں، بشمول بڑے ملِکوں نے اپنا وزن مسلم لیگ کے پلڑے میں ڈالنا شروع کردیا۔‘
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
برطانوی ہندوستان کی عبوری حکومت میں وزیر خارجہ بننے کے بعد انڈین نیشنل کانگریس کے صدر جواہر لعل نہرو نے اکتوبر 1946 میں قبائلی علاقوں کا دورہ کیا۔
نہرو کے قافلے پر کئی مقامات پر پتھراؤ کیا گیا۔ تب صوبہ سرحد کے گورنر سر اولف کیرو کو خدشہ تھا کہ بھاری حفاظتی انتظامات کے باوجود نہرو کو قتل کیا جا سکتا ہے۔
سید عبد القدوس نے اپنی کتاب ’نارتھ ویسٹ فرنٹیئر آف پاکستان‘ میں کیرو کے لارڈ ویول کو لکھے خط کا حوالہ دیا ہے۔
کیرو نے لکھا ’ہم خوش قسمت ہیں کہ اس المیے سے بچ گئے۔ میں یہ انتباہ دہراتا ہوں کہ قبائلی امور کے انچارج نہرو یا کسی اور ہندو کی رہائش انتشار کو طول دے گی اور ممکنہ طور پر قبائلی بغاوتوں کا سبب بنے گی۔‘
وہ اپنی کتاب ’دی پٹھانز‘ میں لکھتے ہیں کہ ’نہرو اپنے حامیوں کو منظم کرنے پشاور آئے۔ یہ ایک جرات مندانہ کوشش تھی لیکن غلط منصوبہ بندی کا نتیجہ تھی۔ ناکام ہونا ہی تھا اور یہ اُن سب کے لیے تباہ کن ثابت ہوئی جو غیر منقسم ہندوستان کے خواب دیکھ رہے تھے۔‘
’پٹھانوں کی اکثریت کو یوں محسوس ہوا جیسے وہ ایک ناممکن چیز کو ہوتا دیکھ رہے ہوں کہ ایک برہمن کی سرپرستی کو مان لیں، گویا کوئی نیا بیربل، وہ بھی حد سے زیادہ مغرور۔‘
کیرو لکھتے ہیں کہ ’وہ اس کو نہ میدانی علاقوں میں قبول کرنے پر آمادہ تھے، نہ پہاڑوں میں۔‘
محمد علی جناح نے 1945 اور 1948 میں ان علاقوں کا دورہ کیا۔
شیر عالم شنواری نے 13 اگست 2017 کے اپنے ایک مضمون ’قبائلی عوام اب بھی جناح کے پاکستان کی تلاش میں ہیں‘ میں لکھا ہے کہ نوے سال سے زیادہ عمر کے قبائلی عمائدین آج بھی بانی پاکستان محمد علی جناح کے تاریخی خیبر پاس کے دو اہم دوروں کو بخوبی یاد رکھتے ہیں، جن میں سے ایک دورہ اکتوبر 1945 اور دوسرا اپریل 1948 میں ہوا۔
90 سالہ ملک راج محمد خان المعروف راجون نے جناح کے پہلے دورے میں لنڈی کوتل کی یادیں سناتے ہوئے کہا کہ ’قوم کے رہنما کا پورے جوش و خروش کے ساتھ استقبال کیا گیا۔ جب وہ اپنی گاڑی سے اترے تو لوگوں نے نعرے لگائے، قائداعظم زندہ باد۔‘
کیرو لکھتے ہیں کہ اسلام کے پرچم بلند ہو گئے اور جناح کی راہ ہموار ہو گئی۔
ڈاکٹر ہیوبیٹی کے مطابق سرحد کے ساتھ ساتھ کشیدگی بڑھتی گئی، اور 1947 میں مسلم لیگ نے سول نافرمانی کی تحریک شروع کی۔
’کچھ پشتون رہنماؤں، خاص کر عبدالغفار خان، نے مطالبہ کیا کہ پشتونوں کو ایک آزاد پشتون ریاست ’پشتونستان‘ کے لیے ووٹ دینے کا حق دیا جائے، مگر جولائی 1947 میں صوبے کے مستقبل پر ہونے والے ریفرنڈم میں انھیں صرف دو آپشن دیے گئے، پاکستان یا انڈیا۔ نتیجے میں 99.02 فیصد ووٹ پاکستان کے حق میں آئے۔‘
کیرو لکھتے ہیں کہ 15 اگست 1947 کو ریفرنڈم کے بعد سرحدی صوبہ پورے جوش و خروش کے ساتھ پاکستان کا حصہ بن گیا۔
’اور اسی سال نومبر میں اس کی پیروی کرتے ہوئے تمام قبائل نے ڈیورنڈ لائن تک پاکستان سے الحاق کر لیا اور چار سرحدی ریاستوں یعنی دیر، سوات، چترال اور امب کے حکمرانوں نے بھی۔ ان میں سے قبائلی عمائدین نے کھلے جرگے میں اپنی وفاداری کا اظہار کیا، جبکہ ریاستوں کے حکمرانوں نے ’انسٹرومنٹس آف ایکسیشن‘ کے ذریعے پاکستان سے الحاق کا اعلان کیا۔‘
محمد علی جناح نے 17 اپریل 1948 کو پشاور میں قبائلی جرگے سے خطاب کیا۔
عابد مظہر کی تحقیق ہے کہ بانی پاکستان کا وژن قبائلی علاقوں کے انتظام کے لیے واضح اور شفاف تھا اور فلسفیانہ طور پر برطانوی سکیورٹی مرکوز سرحدی پالیسی سے مختلف تھا۔
’ان کا فاٹا کے لیے وژن دو بنیادوں پر قائم تھا، قبائلی عوام کی خود مختار نوعیت اور حیثیت کا احترام، ان کی قدروں، ثقافت، رسم و رواج اور روایات کو تسلیم کرنا اور انھیں تعلیم، معاشرتی اور اقتصادی ترقی کے ذریعے خودمختار اور باعزت شہری بنانا تاکہ حکومت کے امدادی نظام کو تدریجی طور پر ختم کیا جا سکے۔‘
کرائسز گروپ ایشیا کی رپورٹ ’پاکستان ٹرائبل ایریاز‘ کے مطابق انیسویں صدی میں برطانیہ نے اس تزویراتی (سٹریٹیجک) سرحدی خطے کو وسطی ایشیا سے روسی توسیع کے خلاف ایک بفر کے طور پر اور افغانستان پر اپنا کنٹرول بڑھانے کے لیے استعمال کیا۔
پاکستان کی افغانستان کے ساتھ شمال مغربی سرحد کے ساتھ واقع وفاق کے زیرِ انتظام قبائلی علاقہ جات (فاٹا) میں سات نیم خودمختار ایجنسیاں یا انتظامی اضلاع تھے جن میں باجوڑ، خیبر، کرم، مہمند، اورکزئی، جنوبی وزیرستان اور شمالی وزیرستان شامل تھے۔
اس میں پشاور، کوہاٹ، بنوں اور ڈیرہ اسماعیل خان کے اضلاع سے ملحقہ قبائلی علاقے بھی شامل تھے، جو اُس وقت کے صوبہ سرحد کا حصہ تھے۔
برطانوی ہندوستان میں وہ علاقہ جو پاکستان کا صوبہ سرحد بنا، ابتدا میں صوبہ پنجاب کا حصہ ہوتے ہوئے ایک چیف کمشنر کے تحت چلایا جاتا تھا۔
سنہ 1901 میں صوبہ سرحد کو ایک الگ صوبے کا درجہ دیا گیا اور اسے دو حصوں میں تقسیم کیا گیا، مستقل آباد علاقے (اضلاع) اور قبائلی علاقے (ایجنسیاں)۔
رپورٹ کے مطابق برطانیہ کی قبائلی پٹی کے بارے میں پالیسی رغبت، دباؤ اور مسلح مداخلت کے امتزاج پر مبنی تھی۔
کنٹرول قائم رکھنے کے لیے یہاں فوج تعینات کی لیکن ساتھ ہی قبائلی علاقوں کو نیم خود مختاری بھی دی جبکہ بدلے میں قبائل سے نوآبادیاتی اقتدار کی قبولیت کی توقع رکھی۔
’یہ خصوصی حیثیت مختلف معاہدوں میں درج تھی جن کے تحت ملِک (قبائلی عمائدین) پابند تھے کہ وہ تجارت اور تزویراتی مقاصد کے لیے سرحدی راستے کھلے رکھیں اور بدلے میں انھیں الاؤنسز اور سبسڈیز (مالی امداد) دی جاتی تھیں جو وہ اپنے قبائل میں تقسیم کرتے تھے۔‘
تین جون 1947 کے انڈین انڈیپینڈنس ایکٹ نے یہ خصوصی معاہدے ختم کر دیے۔
'ہندوستان کے گورنر جنرل کے ماتحت، صوبہ سرحد کا گورنر دونوں علاقوں (مستقل آباد اور قبائلی) کے انتظام کی نگرانی کرتا تھا۔ پاکستان نے آزادی کے بعد یہی انتظامی ڈھانچا برقرار رکھا اور صوبہ سرحد کا گورنر فاٹا کا انتظام پہلے گورنر جنرل اور بعد میں صدرِ پاکستان کے نمائندے کے طور پر چلاتا رہا۔
’حکومت نے خطے کی نیم خود مختار حیثیت بھی برقرار رکھی اور گورنر جنرل نے براہِ راست انتظامی اختیار سنبھال لیا۔ نوآبادیاتی دور کے انتظامی اور قانونی ڈھانچے برقرار رکھے گئے جوفرنٹیئر کرائمز ریگولیشنز 1901 کی صورت میں ضابطہ بند تھے۔‘
بیٹی لکھتے ہیں کہ ’نئی حکومت نے قبائلی علاقوں سے فوجیں واپس بلا لیں۔ قبائل کو ان کی آزادی برقرار رکھنے کی اجازت دی گئی وہ بھی اس شرط پر کہ وہ وفاداری کا اعلان کریں اور بدلے میں اپنے وظائف جاری رکھ سکیں۔ 1947 کے خزاں میں کئی محسود اور وزیر قبائل نے کشمیر کی جنگ میں حصہ لیا۔‘
دانشور اور مصنف اکبر ایس احمد لکھتے ہیں کہ قبائل نے بانی پاکستان کے اقدامات کا مثبت جواب دیا۔
’فاٹا کے باشندے پاکستان کے سب سے پُرجوش اور وفادار حمایتی بن گئے۔ مثال کے طور پر وہ کشمیر میں مقامی عوام کے ساتھ لڑائی میں شامل ہوئے۔ اس وقت پاکستان کے مشرقی سرحدوں پر حالات انتہائی نازک تھے اور اگر یہ قبائلی علاقے بغاوت پر اُتر آتے تو نئی ریاست کے لیے صورت حال ناقابل برداشت ہو جاتی۔‘
سنہ 1949 میں روزنامہ ڈان کے مطابق بانی پاکستان کی بہن فاطمہ جناح نے 15روزہ قیام کے بعد پاڑہ چنار سے پشاور واپسی پر کہا کہ وہ قبائل کی پاکستان کے لیے ’بے پناہ محبت اور جذبے‘ سے بے حد متاثر ہوئیں۔
کوہاٹ پاس سے پاڑہ چنار تک پھیلے قبائلی علاقے کے اپنے دورے کے تاثرات میں فاطمہ جناح نے کہا کہ برطانوی دور میں مستقل آباد اضلاع اور قبائلی علاقہ کے درمیان قائم مصنوعی حد بندیاں اب ختم ہو چکی ہیں اور دونوں علاقوں کے لوگ اب آزادانہ طور پر ایک دوسرے کے ساتھ میل جول رکھتے ہیں اور پوری دل جمعی سے پاکستان کے استحکام کے لیے کام کر رہے ہیں۔
انھوں نے کہا کہ کرّم ایجنسی میں ملنے والا پرتپاک استقبال کبھی نہیں بھول سکیں گی جہاں لوگ بچوں سمیت سڑک کنارے قطاروں میں ان کے استقبال کے لیے کھڑے تھے اور’پاکستان زندہ باد‘ اور ’قائدِ اعظم زندہ باد‘ کے نعرے لگا رہے تھے جبکہ فضا میں بندوقوں کی فائرنگ کی گونج سنائی دے رہی تھی۔
افغانستان نے پاکستان کے قیام کے ساتھ ہی ڈیورنڈ لائن کی سرحدی حیثیت پر اعتراضات کرنا شروع کر دیے تھے۔
اس کے جواب میں یکم جون 1950 کو کامن ویلتھ ریلیشنز کے لیے برطانیہ کے وزیرِ مملکت نوئل بیکر نے ہاؤس آف کامنز میں تقریر میں کہا کہ برطانیہ کی حکومت کو افسوس ہےکہ پاکستان اور افغانستان کی حکومتوں کے درمیان شمال مغربی سرحدی علاقوں کی حیثیت کے بارے میں اختلافات پائے جاتے ہیں۔
’برطانیہ کی حکومت کی رائے یہ ہے کہ بین الاقوامی قانون کے مطابق پاکستان ان حقوق اور فرائض کا وارث ہے جو سابقہ حکومتِ ہند اور برطانیہ کی حکومت کو ان علاقوں میں حاصل تھے اور یہ کہ ڈیورنڈ لائن ہی بین الاقوامی سرحد ہے۔‘
اپنے ایک مضمون میں محمد علی باباخیل نے لکھا کہ آزادی کے بعد قبائلی علاقوں میں آئینی تبدیلیاں آئیں۔
’سنہ 1956 کے آئین میں انھیں ’خصوصی علاقے‘ قرار دیا اور 1962 کے آئین نے مرکزی اور صوبائی قوانین کی عمل داری کو محدود کر دیا، جو صرف صدارتی یا گورنری ہدایت کے تحت نافذ کیے جا سکتے تھے۔ اس استثناء نے علاقوں کی انتظامی اور قانونی علیحدگی برقرار رکھی۔
’1973 کے آئین نے 37,000 ملِکوں کو ووٹ کا حق دیا۔ عام قبائلی عوام کو انتخابی عمل سے خارج رکھا۔ 1997 میں عام بالغ ووٹ دہی متعارف کرائی گئی۔‘
’سنہ 2010 میں 18ویں ترمیم کے ذریعے شمال مغربی سرحدی صوبے کا نام بدل کر ’خیبر پختونخوا‘ کر دیا گیا۔‘
بابا خیل لکھتے ہیں کہ پچیسویں آئینی ترمیم سے پہلے فاٹا سات ایجنسیوں اور فرنٹیئر ریجنز میں تقسیم تھا جو انضمام کے بعد اضلاع میں دوبارہ منظم کیے گئے۔
’سنہ 2022 میں جنوبی وزیرستان کو مزید دو اضلاع میں تقسیم کیا گیا۔ فاٹا کا خیبر پختونخوا میں انضمام 70 سال بعد استثنی سے شمولیت کی جانب ایک اہم اقدام ہے جو صوبے کے قومی سیاست میں کردار کو بڑھاتا ہے۔‘
’انضمام کے نتیجے میں قبائلی فورسز کو پولیس میں شامل کیا گیا اور عدالتیں قائم کی گئیں جس کا مقصد خیبر پختونخوا میں یکساں قانون نافذ کرنے اور عدالتی نظام کو مستحکم کرنا ہے۔‘
باباخیل کے مطابق تاہم صرف آئینی ترامیم اور قانونی فریم ورک انتظامی استحکام کے لیے ناکافی ہیں۔
’موثر حکمرانی کا انحصار آمدن، عوامی خدمات، اقتصادی ترقی اور امن کے درمیان ہم آہنگی پر ہے۔‘

### Article 86 ###
گلگت بلتستان کے ضلع ہنزہ کی خوبصورت وادی چپورسن جو بارہ گاؤں اور تقریباً چار ہزار آبادی پر مشتمل ہے، گذشتہ سال جولائی سے خوف و ہراس کی کیفیت میں ہے۔
مقامی رہائشیوں کے مطابق وہ رات کو سوتے وقت بھی جوتے اور مکمل لباس پہن کر سوتے ہیں اور گھروں کے دروازے بند نہیں کرتے، کیونکہ انھیں ہر وقت یہ خدشہ رہتا ہے کہ کسی بھی لمحے جان بچانے کے لیے بھاگنا پڑ سکتا ہے۔
اہلِ علاقہ کا کہنا ہے کہ جولائی 2024 سے وقفے وقفے سے زیرِ زمین مختلف مقامات پر اور مختلف شدت کے دھماکوں کی آوازیں سنائی دے رہی ہیں، جس نے لوگوں کو شدید خوفزدہ کر رکھا ہے۔
چپورسن کی یہ وادی بلند پہاڑوں میں گھری ہوئی ہے اور اپنی قدرتی خوبصورتی کے باعث سیاحوں میں مقبول ہے، مگر مسلسل دھماکوں کی آوازوں نے یہاں کے باسیوں کی زندگی اجیرن بنا دی ہے۔
مقامی لوگوں کا خیال تھا کہ رواں سال 19 جنوری کو شمالی علاقہ جات میں آنے والے 5.8 شدت کے زلزلے، جس کا مرکز چپورسن بتایا گیا تھا، کے بعد یہ دھماکے ختم ہو جائیں گے۔ تاہم ان کے مطابق یہ آوازیں اب بھی سنائی دے رہی ہیں اور لوگ غیر یقینی صورتحال میں زندگی گزارنے پر مجبور ہیں۔
حکومتی اداروں نے ان دھماکوں کی آوازوں کی تصدیق کی ہے اور مختلف محکمے اس حوالے سے تحقیقات کر رہے ہیں۔ ابتدائی تحقیقاتی رپورٹ میں ان دھماکوں کی وجوہات کو سائنسی قرار دیا گیا ہے اور حکام کا کہنا ہے کہ ان کے ممکنہ نقصانات سے بچنے کے لیے مختلف تدابیر موجود ہیں۔
اب سوال یہ ہے کہ مقامی آبادی ان دھماکوں کے بارے میں کیا سوچتی ہے اور ان کے خدشات کیا ہیں؟ اس کے بعد ہم دیکھیں گے کہ سائنس ان آوازوں کی کیا وضاحت پیش کرتی ہے۔
وادی چپورسن کے رہائشی 42 سالہ حیدر بدخشانی نے بتایا کہ گذشتہ سال جولائی میں پہلی مرتبہ زیرِ زمین دھماکے کی آواز سنائی دی تھی۔ اس کے بعد یہ دھماکے وقفے وقفے سے سنائی دیتے رہے ہیں، جو عموماً رات کے وقت ہوتے ہیں۔ ان کی شدت کبھی زیادہ اور کبھی کم ہوتی ہے۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
حیدر کے مطابق یہ دھماکے کسی ایک مقام پر نہیں بلکہ مختلف جگہوں پر ہوتے ہیں۔ وہ رشید گاؤں کے رہائشی ہیں اور کہتے ہیں کہ اگر دھماکہ ان کے گاؤں کے قریب ہوتا ہے تو آواز زیادہ سنائی دیتی ہے، جبکہ دوسرے گاؤں کے قریب ہونے پر وہاں کے لوگ زیادہ متاثر ہوتے ہیں۔ اکثر اوقات ان دھماکوں کے ساتھ جھٹکے بھی محسوس ہوتے ہیں۔
انھوں نے کہا کہ اس طرح کی صوتحال انھوں نے پہلے کبھی نہیں دیکھی اور نہ ہی ان کے آباؤ اجداد اس بارے میں کچھ بتا سکے ہیں۔ حیدر کے مطابق سرکاری اور غیر سرکاری اداروں کے لوگ علاقے میں آتے جاتے رہے ہیں، وجوہات تو بیان کرتے ہیں لیکن کوئی عملی حل نہیں بتاتے۔ اس صورتحال نے مقامی آبادی کو مستقل خوف میں مبتلا کر رکھا ہے۔
شدید سردی کے عالم میں، جہاں درجہ حرارت منفی بیس تک گر جاتا ہے، لوگ گھروں کے دروازے بند نہیں کرتے تاکہ کسی بھی وقت جان بچانے کے لیے بھاگ سکیں۔ اس خوف کا شکار خواتین، بچے، مرد اور بزرگ سب ہیں۔ حیدر کا کہنا ہے کہ ایسی فضا میں معمول کی زندگی گزارنا ممکن نہیں۔
انھوں نے مزید بتایا کہ 19 جنوری کو آنے والے زلزلے میں خوش قسمتی سے کوئی جانی نقصان نہیں ہوا، تاہم بڑی تعداد میں گھروں کو نقصان پہنچا۔ مقامی لوگوں کو امید تھی کہ اس کے بعد دھماکے رک جائیں گے، لیکن یہ سلسلہ اب بھی جاری ہے۔
سرکاری اور نجی اداروں کی رپورٹ کے مطابق علاقے میں تقریباً تین سو گھروں کو نقصان پہنچا ہے، جن میں سے 102 مکانات مکمل طور پر مہندم ہو چکے ہیں جبکہ باقی کو جزوی نقصان ہوا ہے۔
مقامی کمیونٹی تنظیم کے صدر فاضل بیگ کے مطابق دھماکوں کے آغاز کے بعد سے کئی خاندان ٹینٹوں میں رہائش پذیر ہیں۔ لوگ اپنے گھروں کے سامنے یا محفوظ مقامات پر ٹینٹ لگا لیتے ہیں اور جب دھماکوں کی آوازیں آتی ہیں تو وہاں منتقل ہو جاتے ہیں۔ زلزلے کے بعد متعدد خاندان اپنے گھروں سے نکل کر دوسرے مقامات پر منتقل ہو گئے ہیں کیونکہ ان کے مکانات رہائش کے قابل نہیں رہے۔
واضح رہے کہ 19 جنوری 2026 کو صبح 11:21 بجے گلگت بلتستان کے بارشال کے قریب 5.6 شدت کا زلزلہ آیا جس نے چپورسن، ہنزہ اور دیگر شمالی اضلاع میں شدید جھٹکے محسوس کیے گئے۔ اس زلزلے میں کم از کم دو افراد ہلاک اور متعدد زخمی ہوئے جبکہ گھروں، مویشی خانوں اور بنیادی انفراسٹرکچر کو نقصان پہنچا۔ چپورسن میں سینکڑوں مکانات متاثر یا تباہ قرار پائے، سرکاری دفاتر اور سکولوں کی عمارتوں میں دراڑیں پڑ گئیں، جس کے باعث کچھ ادارے بند کر دیے گئے۔ سڑکیں، پانی و بجلی کی فراہمی اور صحت مراکز بھی متاثر ہوئے، جس سے امدادی کاموں میں مشکلات پیش آئیں۔
پاکستان کے سرکاری ادارے اس بات پر متفق ہیں کہ ’یہ دھماکے اور زلزلہ زیرِ زمین فالٹ لائنز کی سرگرمیوں کا نتیجہ ہیں۔‘ جیولوجیکل سروے آف پاکستان کے ڈپٹی ڈائریکٹر نوید منور کے مطابق اگست سے اکتوبر 2025 کے دوران چپورسن کے مکینوں نے پراسرار دھماکہ دار آوازوں اور زمینی جھٹکوں کا سامنا کیا، جو زیادہ تر رات کے وقت سنائی دیتے تھے۔
ان کے مطابق ’نیشنل ڈیزاسٹر مینجمنٹ اتھارٹی کی درخواست پر جیولوجیکل سروے کی ٹیم نے علاقے کا دورہ کیا اور ایک تفصیلی رپورٹ تیار کی۔‘
اس رپورٹ میں ان واقعات کو ’زلزلے کی تشکیل کا نتیجہ قرار دیا گیا۔ رپورٹ کے مطابق یہ کسی بڑی قدرتی آفت کا پیش خیمہ نہیں بلکہ فعال فالٹ لائنز اور موسمی تبدیلیوں کا اثر ہیں۔‘
جیولوجیکل سروے آف پاکستان کے ڈپٹی ڈائریکٹر نوید منور کے مطابق چپورسن ویلی میں سنائی دینے والی پراسرار آوازیں یا دھماکے عام طور پر دو سے تین سیکنڈ تک جاری رہتے تھے۔ یہ آوازیں اکثر دھماکے جیسی محسوس ہوتیں، جبکہ بعض اوقات زمین میں ہلچل یا جھٹکے بھی محسوس کیے جاتے تھے۔
ابتدائی طور پر یہ واقعات ہر دو سے تین دن بعد پیش آتے تھے لیکن بعد میں ان کا وقفہ بڑھ کر پانچ سے سات دن ہو گیا۔ جنوری میں صورتحال مزید سنگین ہو گئی اور یہ آوازیں دن اور رات میں متعدد مرتبہ سنائی دینے لگیں۔ رپورٹ کے مطابق تقریباً 67 فیصد واقعات رات 11 بجے سے 1 بجے کے درمیان ہوئے، تاہم بعد میں یہ دن کے وقت بھی سنائی دینے لگے۔
رپورٹ میں وادی کو تین مختلف حصوں میں تقسیم کیا گیا: بابا گنڈی زیارت جہاں شدت اور تعداد سب سے زیادہ رہی۔ اس کے بعد زوڈخن، شیر سبز، ریشت کے علاقوں میں شدت شدید رہی لیکن کرمین کے قریب کم ہوتی گئی۔ تاہم خیر آباد، رامینجی، امین آباد، یارزاریچ میں شدت نسبتاً کم رہی اور واقعات تقریباً 12 سے 15 دن میں ایک بار پیش آئے۔
پاکستان ڈیزاسٹر مینجمنٹ کے ماہرین ڈاکٹر تنویر اور انعم بشیر نے چپورسن ویلی کا دورہ کرکے ایک رپورٹ مرتب کی ہے۔
انعم بشیر کے مطابق ’یہ آوازیں یا دھماکے دراصل زیرِ زمین کم گہرائی والے معمولی زلزلوں کی وجہ سے پیدا ہوتے ہیں۔ یہ واقعات قراقرم تھرسٹ اور خداداد فالٹ کے فعال حصوں میں زمین کی معمولی حرکت (ٹیکٹونک ایڈجسٹمنٹ) کے نتیجے میں سامنے آئے ہیں اور ان کا تعلق کسی انسانی سرگرمی یا دھماکے سے نہیں ہے۔‘
انعم بشیر کا کہنا ہے کہ چپورسن وادی افغانستان کے وکھان کوریڈور اور چین کے ژن جیانگ کے قریب واقع ہے۔ ’یہ علاقہ انڈیا اور یوریشیا پلیٹ کی سرحد پر ہے اور زیادہ تر قراقرم اور خداداد فالٹ سے متاثر ہوتا ہے۔ یہاں مختلف قسم کی چٹانیں، آتش فشانی پتھر، گلیشیئرز اور برفانی تودوں کے آثار موجود ہیں۔‘
انعم بشیر کے مطابق ’موسم کی تبدیلی، برف کے جمنے اور پگھلنے کے عمل کے ساتھ زمین کے اندر موجود خالی جگہیں اس خطے کو غیر مستحکم بناتی ہیں۔ وادی ایک فعال کم گہرائی والے زلزلہ زون کا حصہ ہے، جہاں اکثر ہلکے زلزلے آتے رہتے ہیں۔‘
جبکہ جیولوجیکل سروے آف پاکستان کے ڈپٹی ڈائریکٹر نوید منور مزید وضاحت کرتے ہوئے کہتے ہیں کہ ’چپورسن ویلی قراقرم رینج کے شمالی حصے میں واقع ہے، جو انڈیا اور ایشیا پلیٹوں کے ٹکراؤ کا اہم علاقہ ہے۔ یہاں متعدد فعال فالٹس موجود ہیں، جن میں مین قراقرم تھرسٹ، مین مینٹل تھرسٹ، اپر ہنزہ فالٹ اور کیلک فالٹ۔‘
ان کا کہنا ہے کہ ’یہ فالٹس سخت چٹانوں کو نرم چٹانوں کے اوپر دھکیلتے ہیں جس کے نتیجے میں پتھر گرنے اور زمین کھسکنے کے واقعات عام ہیں اور انھی سے دھماکے جیسی آوازیں پیدا ہوتی ہیں۔‘
نوید منور نے بتایا کہ ’دنیا کے دیگر علاقوں میں بھی ایسے واقعات ہوتے ہیں۔ مثال کے طور پر سنہ 2010 میں عطا آباد جھیل کے اوور فلو اور سنہ 2022 کی شدید بارشوں کے بعد گوجال اور گلمت میں اسی طرح کے دھماکے اور جھٹکے ریکارڈ کیے گئے تھے۔
اُن کے کہنا تھا کہ ’رپورٹ کے مطابق سنہ 2025 میں چپورسن دریا میں غیر معمولی طور پر زیادہ پانی کا بہاؤ دیکھا گیا، جو گلیشیئرز کے تیزی سے پگھلنے کی وجہ سے تھا۔ اس سے زیرِ زمین پانی میں اضافہ ہوا جس نے فالٹس پر دباؤ کم کرکے چھوٹے زلزلوں کو جنم دیا۔ یہ واقعات فراسٹ کوئیکس بھی کہے جا سکتے ہیں یعنی زمین میں اچانک سردی کے اثر سے پیدا ہونے والے جھٹکے۔‘
نوید منور کے مطابق یہ واقعات مختلف علاقوں میں مختلف وجوہات سے پیدا ہوتے ہیں اور زیادہ تر رات کے وقت سنائی دیتے ہیں۔ چونکہ یہ علاقہ فعال فالٹ لائنز سے گھرا ہوا ہے اس لیے موسمی تبدیلیاں مستقبل میں ایسے واقعات کو مزید بڑھا سکتی ہیں۔
انھوں نے کہا کہ ’ابتدائی رپورٹ کے بعد اب اس علاقے اور فالٹ لائنز کی مسلسل نگرانی کی جا رہی ہے تاکہ ایک تفصیلی رپورٹ تیار کی جا سکے۔‘
کامسیٹس یونیورسٹی ایبٹ آباد کے ایسوسی ایٹ پروفیسر اور پہاڑی علاقوں میں موسم اور ماحولیات کے ماہر ڈاکٹر صدیق اللہ بیگ کے مطابق ’وادی چپورسن تقریباً 75 کلومیٹر پر محیط ہے اور یہ تین بڑی فالٹ لائن پلیٹوں پر مشتمل ہے۔ یہ فالٹ لائنز ایک دوسرے کو کھینچتی یا دھکیلتی ہیں، جس کے نتیجے میں زمین کے اندر توانائی جمع ہوتی ہے۔ جب یہ توانائی سطح پر خارج ہوتی ہے تو دھماکے جیسی آوازیں سنائی دیتی ہیں۔‘
ڈاکٹر صدیق اللہ بیگ وضاحت کرتے ہیں کہ ’سائنسی طور پر ثابت ہے کہ تقریباً 50 ملین سال پہلے موجودہ قراقرم ہمالیہ زون ایک جزیرہ نما تھا۔ زمین کی سطح بڑی بڑی ٹیکٹونک پلیٹوں پر بنی تھی جو مسلسل حرکت میں رہتی ہیں۔ انڈین پلیٹ جنوب سے شمال کی طرف بڑھتی رہی اور بالآخر یوریشین پلیٹ سے ٹکرا گئی۔‘
اُن کے مطابق ’اس ٹکراؤ کے نتیجے میں انڈین پلیٹ نیچے دب گئی اور یوریشین پلیٹ اوپر اٹھ گئی۔ یہی عمل ہمالیہ اور قراقرم کے پہاڑوں کی تشکیل کا باعث بنا۔‘
ڈاکٹر صدیق اللہ بیگ نے کہا کہ ’یہ ٹکراؤ اور دباؤ کا عمل آج بھی جاری ہے۔ جب پلیٹیں ایک دوسرے کے نیچے یا ساتھ پھسلتی ہیں تو زمین کے اندر توانائی جمع ہوتی ہے، اور جب یہ توانائی اچانک خارج ہوتی ہے تو زلزلے کی لہریں پیدا ہوتی ہیں۔‘
وہ مثال دیتے ہوئے کہتے ہیں کہ ’19 جنوری 2026 کو گلگت بلتستان کے بارشال اور ہنزہ کے قریب 5.6 شدت کا زلزلہ آیا، جس کا مرکز تقریباً 35 کلومیٹر گہرائی میں تھا۔ یہ واقعہ زمین کی پلیٹوں کی مسلسل حرکت کا نتیجہ تھا۔‘
ڈاکٹر صدیق اللہ بیگ کے مطابق ’انڈین پلیٹ آج بھی یوریشین پلیٹ سے ٹکرا رہی ہے اور ہر سال چند سینٹی میٹر حرکت کرتی ہے۔ یہی وجہ ہے کہ ہمالیہ اور قراقرم کے پہاڑ مسلسل بلند ہو رہے ہیں اور اس خطے میں زلزلے بار بار آتے رہتے ہیں۔‘
آغا خان ڈویلپمنٹ نیٹ ورک کے ہیڈ آف ایمرجنسی اعجاز کریم نے کہا ہے کہ ’دنیا میں کئی ایسے علاقے موجود ہیں جو فالٹ لائن پر واقع ہیں یا جہاں چھوٹے بڑے زلزلے آتے رہتے ہیں، لیکن اس کے باوجود وہاں انسانی آبادی موجود ہے۔‘
ان کے مطابق ایسے مقامات پر صرف خطرے والے حصے سے لوگوں کو نکالا جاتا ہے، جبکہ قریبی علاقوں کے رہائشیوں کو احتیاطی تدابیر اختیار کرنے کی ہدایت دی جاتی ہے۔
اعجاز کریم نے بتایا کہ ’ان علاقوں میں باقاعدہ بلڈنگ کوڈز موجود ہوتے ہیں جن کے مطابق گھروں کی تعمیر کی جاتی ہے۔ اسی طرح زمین کے استعمال کے لیے گائیڈ لائنز تیار کی جاتی ہیں، جن میں یہ طے کیا جاتا ہے کہ کس علاقے میں پارک قائم ہو گا، کس جگہ رہائشی تعمیرات ہوں گی اور کس جگہ دیگر سہولیات۔ اس کے لیے باقاعدہ تحقیقات اور سروے کیے جاتے ہیں۔‘
انھوں نے کہا کہ ’ایسے علاقوں میں جہاں درے اور نالے موجود ہوں وہاں لینڈ سلائیڈنگ کا خدشہ زیادہ ہوتا ہے، اس لیے وہاں تعمیرات نہیں کرنی چاہیں۔ اسی طرح آبشار کے قریب بھی تعمیرات خطرناک ہیں کیونکہ کسی زلزلے کی صورت میں آبشار ٹوٹ سکتی ہے۔ لینڈ سلائیڈنگ کی وجہ سے دریاؤں کے بند ہونے کا بھی خطرہ رہتا ہے۔‘
اعجاز کریم کے مطابق ان علاقوں میں ہمیشہ ہلکی تعمیرات کو ترجیح دی جاتی ہے۔ ایسی عمارتیں نہیں بنانی چاہیں جو انجینئرنگ کے معیار پر پوری نہ اتریں۔ گھروں کو ایسے مقامات پر بنایا جاتا ہے جہاں سے نکلنے کے راستے آسان ہوں تاکہ کسی ہنگامی صورتحال میں فوری انخلا ممکن ہو۔ اس مقصد کے لیے ہر علاقے اور وادی میں مشترکہ ماہرین کے سروے کیے جاتے ہیں جن میں مختلف شعبوں کے ماہرین شامل ہوتے ہیں۔
انھوں نے مزید کہا کہ ’ایسے مواقع پر مقامی کمیونٹیز کو بھی کسی بھی خطرے سے نمٹنے کے لیے تیار کیا جاتا ہے تاکہ وہ ہنگامی حالات میں بہتر طریقے سے ردعمل دے سکیں۔‘

### Article 87 ###
پاکستان میں مدثر خان نامی یوٹیوبر کو ہتک عزت کے ایک مقدمے میں کراچی کے جوڈیشل مجسٹریٹ نے نیشنل سائبر کرائم انویسٹی گیشن ایجنسی (این سی سی آئی اے) کی تحویل میں بھیجا تھا، اب ان کے ریمانڈ میں توسیع کر دی گئی ہے۔
یہ کیس گذشتہ جون میں اپ لوڈ کی گئی یوٹیوب ویڈیو سے متعلق ہے جس میں جوناگڑھ کے سابق نواب کے شاہی خاندان کے بارے میں مبینہ طور پر ہتک آمیز اور گمراہ کن معلومات فراہم کی گئی تھیں۔
این سی سی آئی اے کے مطابق مدثر خان کو 22 جنوری کو اسلام آباد سے گرفتار کیا گیا تھا، انھیں ٹرانزٹ ریمانڈ کی بنیاد پر 24 جنوری کو کراچی لایا گیا تھا اور جوڈیشل مجسٹریٹ (جنوبی) کے سامنے پیش کیا گیا اور عدالت نے انھیں 28 جنوری تک سائبر کرائم ڈیپارٹمنٹ کی تحویل میں بھیج دیا تھا۔
یہاں یہ بات قابل ذکر ہے کہ موجودہ مقدمہ جوناگڑھ کے نواب دلاور خان جی کی بیٹی اور کراچی کے رہائشی نوابزادی عالیہ دلاور خانجی کی شکایت پر درج کیا گیا تھا۔
ایف آئی آر میں کہا گیا ہے کہ مدثر خان کے خلاف پریوینشن آف الیکٹرانک کرائمز ایکٹ (پیکا) کی دفعہ 20، 21-ڈی اور 26-اے کے تحت مقدمہ درج کیا گیا ہے۔
نوابزادی عالیہ خانجی نے اپنی شکایت میں الزام لگایا تھا کہ یوٹیوبر مدثر خان نے اپنے ویڈیو چینل پر ایک ویڈیو پوسٹ کی تھی اور اس ویڈیو میں جھوٹے الزامات تھے۔
این سی سی آئی اے کے تفتیشی افسر عامر علی کھوسو نے بی بی سی کو بتایا، ’ابتدائی تکنیکی تجزیے سے اس بات کی تصدیق ہوئی ہے کہ ویڈیو میں عالیہ خانجی اور جوناگڑھ کے نواب خاندان کے لیے توہین آمیز اور نازیبا زبان استعمال کی گئی ہے۔ اس لیے زیر بحث ویڈیو آن لائن بدنامی کے دائرے میں آتی ہے۔‘
عالیہ خانجی نے بی بی سی کو بتایا کہ ان کی والدہ جوناگڑھ کی شاہ بیگم متنازع ویڈیو دیکھنے کے بعد شدید ذہنی اذیت کا شکار ہوئیں، وہ گذشتہ سال دسمبر میں فوت ہو گئیں۔
عالیہ خانجی کے مطابق ’تنازعات کی وجہ جوناگڑھ کے سابق شاہی خاندان میں رسمی القابات ہیں۔‘
انھوں نے کہا، ’میرے بڑے بھائی کی موت کے بعد، میری والدہ نے جوناگڑھ سٹیٹ کونسل اور خاندان کے سینیئر افراد کی متفقہ رضامندی سے مجھے جوناگڑھ کی نواب بیگم کے طور پر نامزد کیا۔‘
انھوں نے الزام لگایا کہ القابات پر اختلافات کی وجہ سے ان کے اور ان کی والدہ کے خلاف ’مسلسل اور بدنیتی پر مبنی مہم چلائی جا رہی ہے۔‘
انھوں نے مزید کہا کہ ویڈیو سے یہ تاثر پیدا ہوا کہ اس میں دی گئی معلومات نواب خاندان کے کسی فرد نے دی ہوں گی۔ اس نے صورتحال کو خاصا تکلیف دہ بنا دیا۔
واضح رہے کہ ایف آئی آر میں عالیہ خانجی نے یوٹیوبر مدثر خان سمیت اپنے بھانجے علی مرتضیٰ خانجی کو بھی نامزد کیا ہے۔
بی بی سی نے اس سلسلے میں علی مرتضیٰ خانجی کا مؤقف جاننے کے لئے ان سے رابطہ کیا لیکن کوئی جواب نہیں ملا۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
تقسیم ہند کے دوران جونا گڑھ کے نواب محمد مہابت خانجی نے پاکستان کے ساتھ الحاق کیا اور 15 ستمبر 1947 کو پاکستان نے سرکاری گزیٹیئر بھی جاری کیا۔ تاہم اس ریاست کی پاکستان سے کہیں سے بھی سرحدیں نہیں ملتی تھیں۔
اس فیصلے پر مقامی لوگوں نے بغاوت کی جس کی بنیاد پر انڈین فورسز جونا گڑھ میں داخل ہو گئیں۔
تاریخ دانوں کے مطابق جونا گڑھ کے نواب کا پاکستان سے الحاق اور انڈین فورسز کا وہاں داخل ہونا جنوبی ایشیا کی تاریخ کی سب سے حساس اور متنازع سیاسی ابواب میں سے ایک باب سمجھا جاتا ہے۔
سنہ 1947 سے اب تک جوناگڑھ کا نواب خاندان پاکستان میں مقیم ہے۔  نوابزادی عالیہ خانجی ریاست جوناگڑھ کے اسی سابق شاہی خاندان سےتعلق رکھتی ہیں۔
ان کے والد نواب دلاور خانجی نے 1976 سے 1977 تک سندھ، پاکستان کے گورنر بھی رہے۔
حکام کے مطابق اس کیس میں ملزم کے ساتھی اور عالیہ خانجی کے بھانجے علی مرتضیٰ خانجی کے کردار کی تحقیقات جاری ہیں، جس میں آن لائن ہتک عزت اور ہراساں کرنے سے متعلق کیس کی تفتیش کی جا رہی ہے۔
یوٹیوب مدثر خان کے وکیل حماد احمد خان نے بی بی سی کو بتایا کہ یہ مقدمہ بنیادی طور پر اندرونی خاندانی تنازع ہے۔
انھوں نے کہا، ’دونوں پارٹیاں ریاست جوناگڑھ کے نواب ہونے کا دعویٰ کرتی ہیں جو جلاوطن ہیں اور انھیں الگ الگ نامزد کیا گیا ہے۔‘
وکیل نے دلیل دی کہ مدثر خان کو موجودہ کیس میں ’آلے کے طور پر استعمال کیا گیا‘ اور انھیں ایک ریڈی میڈ سکرپٹ دیا گیا۔
یہ ابتدائی طور پر آڈیو ریکارڈنگ کی شکل میں تھا اور بعد میں اسے ویڈیو فارمیٹ میں تبدیل کر دیا گیا۔
’انھیں بتایا گیا تھا کہ یہ ایک تاریخی کہانی ہے جو جوناگڑھ کو ہندوستان میں ایک شاہی ریاست کے طور پر پیش کرتی ہے۔‘
انھوں نے دعویٰ کیا کہ یوٹیوبر اس میں ملوث افراد کو نہیں جانتا تھا۔
’یوٹیوبر کو یہ بھی معلوم نہیں تھا کہ آیا وہ جوناگڑھ کے نواب کے خطاب کے دعویدار تھے۔‘
وکیلِ کے مطابق ’ایک دوست نے سکرپٹ یوٹیوبر مدثر خان کے حوالے کیا تھا اور اسے ایک اچھے مقصد کے لیے سوشل میڈیا پر اپ لوڈ کیا گیا تھا۔‘
وکیل نے یہ بھی دعویٰ کیا کہ ’یہ ممکن ہے کہ علی مرتضیٰ خانجی کو ایف آئی آر میں ملوث کرنے کے لیے عالیہ خانجی نے زیر بحث ویڈیو کی منصوبہ بندی کی ہو یا علی مرتضیٰ خانجی نے خود یوٹیوب کو مواد بنانے کے لیے کہا ہو۔‘
وکیل حماد احمد خان نے کہا، ’دونوں صورتوں میں، ملزم یوٹیوبر بے قصور ہے۔‘
وکیل حماد احمد خان نے دلیل دی کہ ’اگر مواد اس یقین کی بنیاد پر بنایا گیا تھا کہ معلومات حقائق پر مبنی تھیں اور خاندان کے افراد نے فراہم کی تھیں، تو یہ پیکا قانون کے تحت جرم کے دائرے میں نہیں آتا۔‘
انھوں نے بی بی سی کو یہ بھی بتایا کہ پچھلی سماعت کے دوران این سی سی آئی اے نے علی مرتضیٰ خانجی کی رہائش گاہ کی تلاشی اور قبضے کے لیے عدالت سے اجازت طلب کی تھی لیکن عدالت نے اس درخواست کو مسترد کر دیا تھا۔

### Article 88 ###
پچھلی کچھ دہائیوں میں سمندری جہازوں میں کارگو کنٹینرز کے استعمال میں بہتری، ترقی پذیر معیشتوں کے عروج اور پیداوار اور کھپت کے طریقوں میں تبدیلی کے باعث تجارتی جہاز رانی میں خاطر خواہ اضافہ ہوا ہے۔
اقوامِ متحدہ کی جانب سے گذشتہ برس جاری اعداد و شمار کے مطابق، دنیا میں تقریباً 80 فیصد تجارت سمندری راستوں سے ہوتی ہے اور لاکھوں افراد اس شعبے سے منسلک ہیں۔
مسافر اور کمرشل بحری جہازوں پر مشتمل عالمی تجارتی جہاز رانی کی اس صنعت کو ’مرچنٹ نیوی‘ کہتے ہیں۔ یہ خیال کیا جاتا ہے کہ یہ ایک ایسا پیشہ یا کیریئر ہے جس میں آمدنی کے مواقع دوسری شعبوں کی نسبت کہیں زیادہ ہے۔
آج کی تحریر میں ہم یہ جاننے کی کوشش کریں گے کہ پاکستان میں نوجوان اس شعبے میں کیسے داخل ہو سکتے ہیں، اس کے لیے انھیں کیا کرنا پڑے گا اور اس پیشے میں کتنی تنخواہ ملتی ہے۔
بی بی سی اردو سے بات کرتے ہوئے پاکستان میں مرچنٹ نیوی کی تربیت دینے والے سرکاری ادارے پاکستان میرین اکیڈمی (پی ایم اے) کے کیڈٹ ایڈمن افسر کمانڈر محمد سعید بتاتے ہیں کہ ہر سال جولائی کے مہینے میں نئے داخلوں کے لیے اشتہارات دیے جاتے ہیں۔
ان کا کہنا ہے کہ داخلے کے لیے شرط ہے کہ امیدوار نے انٹر پری انجینئرنگ میں کم از کم 55 فیصد نمبر حاصل کیے ہوں اور جس سال داخلہ لینا ہو، اس سال 31 دسمبر کو اس کی عمر 20 سال سے زائد نہ ہو۔ تاہم صوبہ بلوچستان، خیبر پختونخوا کے انضمام شدہ اضلاع (فاٹا) اور گلگت بلتستان سے تعلق رکھنے والوں کے لیے عمر کی حد 21 سال ہے۔
محمد سعید کے مطابق، پی ایم اے ناٹیکل سائنس اور میرین انجینئرنگ میں دو سال کا ایسوسی ایٹ ڈگری پروگرام کرواتا ہے جو کہ چار سیمسٹرز پر مشتمل ہوتا ہے اور کراچی کی این ای ڈی یونیورسٹی سے منسلک ہے۔
کورس کے دوران طالبعلم جنھیں کیڈٹس کہا جاتا ہے کیمپس میں ہی رہتے ہیں۔
محمد سعید بتاتے ہیں کہ ان کیڈٹس کی روٹین کسی بھی مسلح ادارے کے کیڈٹس کی طرح صبح 5 سے رات 10 بجے تک کی ہے جس کا مقصد انھیں ڈسپلن کا عادی بنانا ہے۔
ان کا کہنا ہے کہ کیونکہ یہ کیڈٹس پاس آؤٹ ہونے کے بعد طویل عرصوں کے لیے جہازوں پر تعینات رہتے ہیں تو ان کے لیے نظم و نسق انتہائی ضروری ہوتا ہے۔
محمد سعید کے مطابق، اس کے علاوہ ادارہ جنرل پرپز کریو (جی پی تھری) کا ایک کورس بھی کرواتا ہے جس میں میٹرک کے بعد داخلہ لیا جا سکتا ہے۔
اس کورس کے بعد سیلرز جہازوں پر تعینات ہوتے ہیں۔
تاہم یہ کورس گذشتہ کچھ عرصے سے نہیں کروایا جا رہا۔ وہ کہتے ہیں کہ اس کورس کے کیڈٹس کی مارکیٹ میں بہت مانگ ہے اور اسے دوبارہ شروع کرنے کی کوششیں کی جا رہی ہیں۔
پاکستان میرین اکیڈمی کے مطابق، اب تک اکیڈمی سے 4100 سے زائد کیڈٹس اور 2400 سیلرز پاس آؤٹ ہو چکے ہیں جبکہ کیڈٹس کے 63ویں اور 64ویں بیچ کی تربیت ہو رہی ہے۔
محمد سعید کہتے ہیں کہ دورانِ تربیت ایک چیز جسے بالکل برداشت نہیں کیا جاتا وہ ڈسپلن کی خلاف ورزی اور نقل ہے۔ ان کے مطابق، اگر ایسا کوئی معاملہ سامنے آتا ہے، بورڈ آف انکوائری ہوتی ہے اور الزام ثابت ہونے پر کیڈٹ کو اکیڈمی سے نکال دیا جاتا ہے۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
کیڈٹ ایڈمن افسر کمانڈر محمد سعید بتاتے ہیں کہ کورس کی تکمیل کے بعد ادارہ نوکری تو مہیا نہیں کرتا تاہم بین الاقوامی کمپنیوں سے کیڈٹس کا رابطہ کروا دیا جاتا ہے جو ان کیڈٹس کو ہائر کر لیتے ہیں۔
کورس مکمل ہونے پر ناٹیکل سائنس کے کیڈٹس ایک سال کی واچ کیپ ٹریننگ پر جاتے ہیں جبکہ میرین انجینئرنگ کیڈٹس کی ورکشاپ ٹریننگ ہوتی ہے۔
ان کے مطابق، جہاز پر تعینات نئے کیڈٹ کی کم از کم ماہانہ تنخواہ 350 امریکی ڈالرز مقرر ہے تاہم اکثر مسابقت کی وجہ سے انھیں اس سے زیادہ ہی تنخواہ ملتی ہے۔
محمد سعید کا کہنا ہے کہ کیڈٹس ایک امتحان دیتے ہیں جو مرکنٹائل میرین ڈیپارٹمنٹ لیتا ہے۔ اس امتحان میں کے لیے پاکستان میرین اکیڈمی انھیں سمیولیٹر پر ٹریننگ دیتی ہے جو ملک میں صرف اکیڈمی کے پاس ہی ہے۔
امتحان میں کامیابی کی صورت میں کے بعد سیکنڈ افسر کے رینک میں ترقی ہو جاتی ہے جس کی کم از کم تنخواہ 1500 امریکی ڈالرز ہے۔
ناٹیکل سائنس کیڈٹ ترقی کر کے کپتان کے عہدے تک پہنچ سکتے ہیں اور اس عہدے کی کم از کم تنخواہ 15 ہزار ڈالر ہوتی ہے جبکہ انجینیئرنگ کیڈٹس چیف انجینیئر بن جاتے ہیں۔
مرچنٹ نیوی کے شعبے سے وابستہ محمد عاشر بتاتے ہیں کہ ان کے ماموں بھی اس ہی شعبے سے وابستہ تھے اور انھیں دیکھ کر ان میں مرچنٹ نیوی میں شامل ہونے کی خواہش پیدا ہوئی۔
'میرے ماموں کپتان تھے۔ بچپن میں دیکھتا تھا کہ وہ آتے تھے تو بیگم کو کبھی گھمانے یورپ لے جا رہے ہیں تو کبھی کہیں۔ آہستہ آہستہ جب ہوش سنبھالا تو سمجھ آیا کہ میرین فیلڈ کے اندر تو پیسہ ہی پیسہ ہے۔'
وہ کہتے ہیں انھوں نے جنرل پرپز کریو یا جی پی تھری کا کورس کیا اور جہاز کے ڈیک (عرشے) پر کام کرنے لگے۔
وہ بتاتے ہیں کہ مرچنٹ نیوی کے بعد آپ تجارتی اور مسافر بردار (کروز) جہازوں کے علاوہ ایسے شپس پر بھی کام مل جاتا ہے جو سمندر سے تیل نکالنے والی تنصیبات کی دیکھ بھال کا کام کرتی ہیں جو آف شور کہلاتی ہیں اور انھیں جی پی تھری کرنے کے بعد ایسے ہی ایک جہاز پر نوکری مل گئی۔
عاشر بتاتے ہیں کہ عام طور تجارتی جہازوں پر سیلرز کا نو ماہ جبکہ افسروں کا پانچ ماہ کا کانٹریکٹ ہوتا ہے جس کے بعد وہ چھٹی پر جاتے جبکہ تیل کی تنصیبات کی دیکھ بھال کرنے والے جہازوں پر عملے کا پانچ اور افسران کا سہ ماہی کانٹریکٹ ہوتا ہے۔
تاہم ان کا کہنا ہے کہ بعض اوقات ایک کانٹریکٹ کے ختم ہونے بعد دوسرا حاصل کرنا مشکل ہو جاتا ہے۔
وہ کہتے ہیں اکثر کام حاصل کرنے کے لیے ایجنٹس کو بھاری معاوضہ ادا کرنا پڑتا ہے۔ 'وہ دو سے تین ہزاد ڈالر لیتے ہیں، ایک غریب آدمی کیسے دے گا؟'
وہ بتاتے ہیں کہ اس کے علاوہ آف شور کمپنیوں مستقل بنیادوں پر بھی ملازمین رکھتے ہیں۔
عاشر شکایت کرتے ہیں کہ پاکستان میں اس شعبے میں بہت کم مواقع دستیاب ہیں اور وہ خود بھی بین الاقوامی کمپنی کے ساتھ کام کر رہے ہیں۔
سمندر میں کام کرنے کے دوران پیش آنے والی مشکلات کے بارے میں بات کرتے ہوئے ان کا کہنا ہے کہ جب سمندر میں طوفان یا موسم ناسازگار ہوتا ہے تو ’سی سکنس‘ ہو جاتی ہے۔ کچھ برداشت کر پاتے ہیں اور کچھ نہیں پاتے۔
’اس کے علاوہ کبھی کبھار دوسرا کریو نہ آنے کے باعث آپ کی چھٹی میں ایک دو ہفتے تاخیر ہو جاتی ہے جبکہ کچھ لوگ طویل عرصے تک اپنوں سے رابطہ نہ ہونے کے باعث ذہنی دباؤ کا شکار بھی ہو جاتے ہیں۔‘
لیکن وہ کہتے ہیں کہ ان کا اب تک مجموعی تجربہ بہت اچھا رہا ہے اور اس شعبے میں کام کرنے والے ایسے نظارے دیکھنے کو ملتے ہیں جو شاید بصورت دیگر ممکن نہ ہو۔
وہ حکومت سے درخواست کرتے ہیں کہ شپنگ انڈسٹری کی بہتری کے لیے کام کیا جائے تاکہ ملک میں جو سیلرز بیروزگار ہیں انھیں بھی کام مل سکے۔

### Article 89 ###
پاکستان میں ایک صوبے کی حاکم اور ملک کی ایک بڑی سیاسی جماعت پاکستان تحریک انصاف سمجھتی ہے کہ وہ ملک کے سیاسی اعتبار سے سب سے اہم صوبے پنجاب میں اپنے کارکنان کو متحرک کرنے میں کامیاب ہوئی ہے۔
صوبہ خیبرپختونخوا میں سابق وزیراعظم عمران خان کی جماعت پی ٹی آئی کی حکومت ہے اور اس کے سربراہ سہیل خان آفریدی نے حال ہی میں اپنی جماعت کے رہنماوں کے ہمراہ پنجاب کے دارالخلافہ لاہور کا دورہ کیا جہاں انھوں نے کچھ روز قیام کیا۔
پی ٹی آئی کے ڈپٹی سیکریٹری اطلاعات شوکت یوسفزئی بی بی سی سے بات کرتے ہوئے کہتے ہیں کہ ’جو خوف تھا کافی عرصے سے، جو انھوں (حکومت) نے پھیلایا ہوا تھا، وہ خوف ختم ہوا ہے، لوگ باہر نکلے ہیں۔‘
پی ٹی آئی کی قیادت کے مطابق خیبرپختونخوا وزیراعلیٰ کے لاہور کے اس دورے کا مقصد ’لوگوں یا کارکنان کو متحرک کرنا تھا۔‘
وزیراعلیٰ خیبرپختونخوا سہیل آفریدی کے لاہور کے دورے کے دوران وہ پی ٹی آئی کے جیلوں میں قید رہنماؤں کے گھروں پر گئے اور ان کے اہل خانہ سے ملے۔ کسی بڑے پیمانے پر سیاسی سرگرمی یا سیاسی سطح پر کارکنان کو متحرک کرنے کی کوئی بڑی کوشش نظر نہیں آئی۔
اس کے برعکس ان کے لاہور میں قیام کے دوران بہت سے تنازعات سامنے آئے۔ ان کی پنجاب اسمبلی آمد پر ان کے وفد میں شامل افراد اور سکیورٹی کے درمیان بدمزگی کا واقعہ پیش آیا۔
پنجاب حکومت نے وزیراعلی سہیل آفریدی کے ابتدائی طور پر ’پنجاب میں خوش آمدید‘ کہا۔ پنجاب حکومت کے چند رہنماؤں نے کہا کہ ’اگر وہ وزیراعلیٰ کے طور پر آ رہے ہیں تو انھیں خوش آمدید ہے، وہ یہاں گھومیں پھریں، کھانے کھائیں۔۔ ۔پنجاب کی ترقی اپنی آنکھوں سے دیکھیں۔‘
تاہم پی ٹی آئی کے رہنما شوکت یوسفزئی نے بی بی سی سے بات کرتے ہوئے بتایا کہ ’وزیراعلیٰ سہیل آفریدی کو لبرٹی چوک میں اجتماع کرنے اور لوگوں سے ملنے نہیں دیا گیا۔‘
’یہ کہتے تھے پنجاب کی ترقی دیکھیں لیکن جب ہم فوڈ سٹریٹ کھانا کھانے بھی گئے تو وہاں لائٹیں بجھا دی گئیں۔ ہم نے تو اندھیرے میں ہی دیکھا۔ اور جو بھی وہاں ہم نے دیکھا اس میں تو کوئی ترقی نظر نہیں آئی۔‘
خیال رہے کہ پنجاب میں حکمراں جماعت پاکستان مسلم لیگ ن اور پی ٹی آئی سیاسی سطح پر حریف ہیں۔ وزیراعلیٰ سہیل آفریدی کے لاہور قیام کے دوران چند مواقع پر ان سے اور ان کے وفد کے لوگوں سے کچھ صحافیوں کی جانب سے ’نامناسب‘ سوالات کیے گئے۔
ایسے سوالات، ان کے جواب میں ان کے وفد کے ممبران کے بیانات اور چند سیاسی رہنماؤں کے بیانات بھی تنازعات کا سبب بنے۔ تو سوال یہ ہے کہ ایسے ماحول میں پی ٹی آئی ’لوگوں کو تحریک دینے یا متحرک کرنے‘ کے اپنے مقصد میں کس حد تک کامیاب ہوئی۔
اور کیا پی ٹی آئی واقعی یہی چاہتی تھی یا پھر اس کا مقصد محض حکومت پر دباؤ ڈالنا تھا۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
پاکستان تحریک انصاف کے رہنما شوکت یوسفزئی نے بی بی سی سے بات کرتے ہوئے دعویٰ کیا کہ وزیراعلیٰ خیبرپختونخواہ سہیل آفریدی کا پنجاب اور لاہور جانے کا مقصد سابق وزیراعظم عمران خان کی ہدایات پر لوگوں کے حوصلے بنانا اور انھیں متحرک کرنا تھا۔
’دونوں صورتوں میں ہم اس میں کامیاب ہوئے۔ لوگ امڈ امڈ کر آ رہے تھے حالانکہ پنجاب حکومت نے لوگوں کو روکنے کی ہر ممکن کوشش کی۔ شروع میں ہمیں چکری کے پاس روکنے کی کوشش کی گئی۔‘
شوکت یوسفزئی نے کہا کہ لاہور میں حکومت نے دانستاً تنازعات بنانے کی کوشش کی۔ انھوں نے الزام عائد کیا کہ ’اسمبلی میں بھی ایک جعلی فلم چلائی گئی‘ اور ’چند جعلی صحافیوں کو اندر لایا گیا اور ایسے اقدامات کے ذریعے لفاظی گولہ باری کرنے کی کوشش کی گئی۔‘
پی ٹی آَئی کے ڈپٹی سیکرٹری اطلاعات شوکت یوسفزئی کا کہنا ہے کہ ’ان کی لفاظی گولہ باری ناکام رہی۔ ان کی اپنی فرسٹریشن سامنے آئی، پنجاب حکومت خود ایکسپوز ہوئی، ساری دنیا نے دیکھا۔ ہم نے تو اپنا مقصد حاصل کر لیا۔‘
شوکت یوسفزئی نے کہا کہ وزیراعلیٰ خیبرپختونخوا سہیل آفریدی کو لوگوں کے حوصلے بلند کرنے کا کام سابق وزیراعظم عمران خان نے حوالے کیا ہے۔ وہ سمجھتے ہیں کہ تنازعات بنانے کی تمام تر کوششوں کے باوجود سہیل آفریدی اس کام کو انتہائی اطمینان کے ساتھ اور سیاسی طریقے سے آگے بڑھا رہے ہیں۔
دوسری جانب صوبہ پنجاب کی وزیر اطلاعات عظمی بخاری ان الزامات کی تردید کرتی ہیں کہ حکومت کی طرف سے دانستاً صحافیوں کے ذریعے یا ویسے کوئی تنازع بنانے کی کوشش کی گئی۔
بی بی سی سے بات کرتے ہوئے ان کا کہنا تھا کہ صحافیوں کے جن سوالات کے حوالے سے زیادہ بات ہو رہی ہے اگر وہ سوال کیے گئے تھے ’تو یہ ان کا جواب دے دیتے کہ یہ غلط ہے۔ اس کے جواب میں زد و کوب کرنا یا تشدد کرنا کہاں کی حکمت عملی ہے۔‘
اس الزام کے جواب میں کہ لبرٹی چوک میں وزیراعلی خیبرپختونخوا کو لوگوں سے ملاقات نہیں کرنے دی گئی، عظمی ٰبخاری نے کہا کہ ’ظاہر ہے ان کو جو پروٹوکول اور سیکیورٹی ہم نے دی۔۔۔ایک طرف تو یہ کہتے ہیں کہ ہمیں حد سے زیادہ پروٹوکول اور سکیورٹی دی اور دوسری طرف کہتے ہیں کہ ہمیں سکیورٹی نہیں ملی۔ تو ان کی ہر بات میں خود سے تضاد موجود ہے۔‘
وزیر اطلاعات پنجاب عظمیٰ بخاری کا کہنا تھا کہ جب لوگوں نے باہر نکلنا ہوتا ہے تو کوئی پولیس کتنی بھی کوشش کر لے ’اگر ہزاروں لوگ باہر نکل آئیں تو کبھی بھی کوئی بھی انتظامیہ ان کو نہیں روک پاتی۔‘
عظمیٰ بخاری نے کہا کہ ’اب اگر لوگ نہیں نکلے تو اس کے اوپر یہ الزام لگانا کہ وہ ہم نے روک دیا تھا درست نہیں ہے۔‘ ان کا کہنا تھا کہ ’خوف کی فضا‘ جیسی باتیں محض حیلے بہانے ہیں، پنجاب کے لوگ فساد کی سیاست میں دلچسپی نہیں رکھتے۔
انھوں نے کہا کہ جب لاہور نکلتا ہے تو پتہ چلتا ہے جیسا کہ لوگ کرسمس کے موقع پر اور نئے سال کے موقع پر نکلے۔
وزیر اطلاعات عظمیٰ بخاری کا کہنا تھا کہ پی ٹی آئی ایک ’سٹریٹ موومنٹ کرنے آئی تھی۔ اس سٹریٹ موومنٹ میں خاص طور پر لاہور کے لوگوں نے ان کو انٹرٹین نہیں کیا تو اس کے اوپر اب یہ اپنا ایک غلط بیانیہ بنانے کی کوشش کر رہے ہیں۔ اس کے علاوہ کچھ نہیں۔‘
پاکستان تحریک انصاف کا موقف واضح ہے۔ وہ اس دورے سے ’لوگوں کا حوصلہ بڑھانے اور جماعت کے کارکنان کو متحرک کرنا چاہتے ہیں۔‘
صوبہ پنجاب میں گذشتہ چند برسوں سے خصوصاً 9 مئی 2023 کے پرتشدد مظاہروں کے بعد سے پی ٹی آئی کی قیادت اور کارکنان زیادہ متحرک نظر نہیں آئے۔
اس تمام وقت میں پی ٹی آئی اپنی احتجاجی تحریکوں کے لیے پنجاب سے زیادہ شمولیت حاصل کرنے میں ناکام رہی ہے۔ مقدمات اور عدالتی کارروائیوں کے خوف سے پی ٹی آئی کی پنجاب کی قیادت کے چند رہنما خیبرپختونخوا میں پناہ لینے پر مجبور ہیں۔
اس لیے تجزیہ نگار ماجد نظامی سمجھتے ہیں کہ وزیراعلیٰ سہیل آفریدی کی لاہور آمد کے دو مقاصد نظر آتے ہیں۔ ان میں سے ایک تو پنجاب میں جماعت اور کارکنان کو دوبارہ سے فعال اور متحرک کرنا ہے۔
’یہ ایک طرح کا پیغام بھی تھا جس میں یہ بتایا گیا تھا کہ سہیل آفریدی کی قیادت کے اندر کوئی سیاسی مہم چلائی جاتی ہے تو پنجاب کے دورے سے انھوں نے اپنا ایک آغاز کیا ہے۔‘
ماجد نطامی کہتے ہیں کہ ساتھ ہی انھوں نے ’حکومت کو اور خاص طور پر پنجاب حکومت کو یہ پیغام دیا ہے کہ پنجاب سے بھی سیاسی سرگرمی کی جا سکتی ہے۔‘
صحافی اور تجزیہ کار سلمان غنی سمجھتے ہیں کہ پاکستان تحریک انصاف از خود کنفیوژن کا شکار نظر آتی ہے۔ ایک طرف وہ مزاکرات کی بات کرتے ہیں اور ساتھ ہی مزاحمت کی بات بھی کرتے ہیں۔
وہ کہتے ہیں کہ ’وزیراعلی خیبرپختونخوا کا لاہور کا دورہ حکومت پر مذاکرات کے لیے دباؤ ڈالنے کی ایک کوشش نظر آتا ہے۔‘
سلمان غنی کہتے ہیں کہ سہیل آفریدی ایک صوبے کے وزیراعلی کے طور پر پنجاب نہیں آئے تھے، وہ ایک سیاسی رہنما کے طور پر وہاں آئے۔ اگر وہ وزیراعلیٰ کے طور پر آتے تو پھر پنجاب حکومت پر ان کا استقبال فرض بنتا تھا۔
تجزیہ کار ماجد نظامی کہتے ہیں کہ تاثر درست ہے کہ بنیادی سطح پر کارکنان پر اس کا کیا اثر ہو گا اس کا کوئی ثبوت سامنے نہیں آیا۔
ان کا کہنا تھا کہ عام انتخابات میں الیکشن والے روز پنجاب میں پی ٹی آئی کے ورکرز یا عمران خان کے سپورٹرز نے ووٹ کے ذریعے اس بات کا اظہار کیا تھا کہ وہ عمران خان کے ساتھ ہیں۔
’لیکن اس کے بعد مزاحمتی تحریکی گرفتاریوں میں ان کا وہ کردار نہیں رہا۔ اگرچہ پی ٹی آئی اس کی وجہ یہ بیان کرتی ہے کہ پنجاب میں سب سے زیادہ ریاستی انتقام کا سامنا کرنا پڑا تحریک انصاف کو، اس بنیاد پر تحریک انصاف پنجاب میں کمزور ہے۔‘
وہ کہتے ہیں کہ اس لیے یہ بات درست ہے کہ گراس روٹ لیول موبیلائیزیشن ایک پیچیدہ کام ہے جو تحریک انصاف ابھی تک کرتی نظر نہیں آ رہی۔
صحافی اور تجزیہ نگار سلمان غنی کہتے ہیں کہ اس دورے سے اگر پی ٹی آئی کا مقصد کسی احتجاجی تحریک کے لیے راہ ہموار کرنا تھا تو وہ اس میں کامیاب نہیں ہوئی۔
’وہی لوگ زیادہ متحرک تھے جو ان کے ساتھ آئے تھے۔ اپنے کارکنان میں خوف کی فضا کم کرنے میں بھی وہ کامیاب نظر نہیں آئے اور پی ٹی آئی کا سیاسی ماحول بحال نہیں ہو پایا۔‘
سلمان غنی کے خیال میں اس کی ایک وجہ یہ بھی نظر آتی ہے کہ پنجاب میں پنجاب کی وزیراعلیٰ مریم نواز کی انتظامی گرفت مضبوط ہے۔
صحافی اور تجزیہ نگار سلمان غنی سمجھتے ہیں کہ وزیراعلیٰ خیبرپختونخوا کے حالیہ دورے کے بعد تو ایسا ہوتا نظر نہیں آ رہا۔ وہ کہتے ہیں کہ پی ٹی آئی کے لیے اس دورے کا مقصد کارکنان کو کسی بڑی تحریک کے لیے متحرک کرنا تھا تاہم بنیادی سطح پر کارکنان کو متحرک کرنے کی کوئی کوشش نظر نہیں آئی۔
سلمان غنی کہتے ہیں کہ پی ٹی آئی کی پہچان ایک احتجاجی اور مزاحمتی جماعت کی تھی۔ ’تاہم یہ اس وقت تک تھا جب ان کے پاس وسائل تھے اور ان کے ساتھ حکومتی مشینری تھی۔‘
تجزیہ کار ماجد نظامی سمجھتے ہیں کی میڈیا اور جماعت کے ڈھانچے کی بحالی کی حد تک تو وزیراعلیٰ خیبرپختونخوا کی یہ سرگرمی بہت فائدہ مند تھی۔
’لیکن کیا اس سرگرمی کی وجہ سے احتجاجی تحریک میں پنجاب سے شامل ہونے والوں کی تعداد میں فرق پڑے گا، میرا خیال ہے یہ امید خوش فہمی پر مبنی ہو سکتی ہے۔‘
وہ کہتے ہیں کہ ’ابھی بھی پاکستان تحریک انصاف کو پنجاب میں گراس روٹ لیول پر بہت کام کرنے کی ضرورت ہے تا کہ وہ تمام لوگ جو ان کو سپورٹ کرتے اور ان کے ساتھ ہمدردی رکھتے ہیں وہ احتجاج میں بھی ان کے ساتھ شریک ہو سکیں۔‘
تجزیہ نگار ماجد نظامی کے خیال میں کوئی بڑی احتجاجی تحریک خود پاکستان تحریک انصاف کے لیے بھی ایک امتحان ہو گا۔
’اس کی وجہ یہ ہے کہ اگر پی ٹی آئی یہ سمجھتی ہے کہ انھیں اپنے سیاسی مقاصد حاصل کرنے کے لیے تحریک چلانی ہے تو انھیں 26 نومبر سے بڑا اجتماع کرنا پڑے گا۔ اگر وہ ایسا نہیں کر پائیں گے تو شاید وہ ایک مرتبہ پھر ریاستی جبر کا شکار ہو جائیں۔‘
وہ کہتے ہیں کہ اس حالیہ دورے کے بعد تاہم رابطہ عوام مہم، پارٹی کے اندرونی اختلافات کو دور کرنا اور مستقبل کی تحریک کے لیے کچھ نہ کچھ منصوبہ بندی کرنا شامل ہے۔ جیسے جیسے دورے ہوں گے اور ان کا ایک فیڈ بیک آئے گا جماعت کے اندر بھی اور باہر بھی۔
’اس کے بعد اس بات کا تعیّن کیا جا سکتا ہے کہ کیا واقعی 26 نومبر سے بڑا مجمع پاکستان تحریک انصاف جمع کر پائے گی یا نہیں۔‘ ان کا کہنا تھا کہ ’فی الحال وزیراعلی خیبرپختونخوا کے دورے کو ایک عام سیاسی دورے کے طور پر ہی دیکھا جا رہا ہے۔‘
پاکستان تحریک انصاف کے رہنما اور ڈپٹی سیکریٹری اطلاعات شوکت یوسفزئی نے بی بی سی سے بات کرتے ہوئے کہا کہ وزیراعلیٰ خیبرپختونخوا کے حالیہ دورہ لاہور اور اس کے بعد آنے والے دنوں میں کراچی اور دیگر دوروں کے بعد ’مومینٹم‘ بن جائے تو اس کے بعد جماعت کسی بڑی تحریک کے حوالے سے فیصلہ کرے گی۔
ان کا کہنا تھا کہ ’تاہم یہ بات واضح ہے کہ یہ {حکومت} پی ٹی آئی کو نہیں روک سکتے۔ البتہ اس لڑائی میں ملک کا نقصان ہو گا۔‘
شوکت یوسفزئی کا کہنا تھا کہ حکومت ایک طرف مذاکرات کی پیشکش کرتی ہے لیکن مذاکرات کے لیے ماحول بنانے کی کوشش نہیں کرتی۔
’نہ عمران خان سے ملاقات کی اجازت دی جاتی ہے، نہ ہی قومی اسمبلی میں قائد حزِب اختلاف کی تقرری ہو رہی ہے اور کسی بھی قسم کا کوئی ریلیف نہیں دیا جا رہا تو ایسے ماحول میں مذاکرات کیسے ہو سکتے ہیں۔‘
ڈپٹی سیکریٹری اطلاعات پی ٹی آئی شوکت یوسفزئی کا کہنا تھا کہ اس مرتبہ ان کی جماعت کے اندر جو فیصلہ ہو رہا ہے وہ پہلے جیسا نہیں ہو گا۔
’اب تو یہ فیصلہ ہو رہا ہے کہ ہم نے پر امن طور پر جمہوری طریقے سے اپنا اجتجاج کرنا ہے اور بیٹھ جانا ہے۔ حکومت کو جو طاقت کا استعمال کرنا ہے کرے۔‘
ان کا کہنا تھا کہ وہ اب بھی یہ سمجھتے ہیں کہ ’مذاکرات کے لیے حکومت کو پہل کرنا چاہیے اور وہ ماحول بنانا چاہیے جس میں مذاکرات ممکن ہو سکتے ہیں۔‘ ان کا کہنا تھا کہ ’صرف طاقت کا استعمال ہی حکومت کے پاس ایک آپشن نہیں ہوتا۔‘

### Article 90 ###
پاکستان میں گذشتہ چند روز کے دوران دو صوبوں میں دو ایسے حادثات ہوئے ہیں جن میں حکومتی ردعمل کو تنقید کا سامنا ہے۔
پہلے بڑے واقعے میں صوبہ سندھ کے شہر کراچی میں گل پلازہ میں آتشزدگی میں درجنوں افراد جان سے گئے۔ دوسرا واقعہ حال ہی میں پنجاب کے شہر لاہور میں پیش آیا جہاں داتا دربار کے قریب تعمیراتی کام کی جگہ پر ایک خاتون اپنی دس ماہ کی بچی سمیت ایک مین ہول میں گر گئیں جس سے دونوں کی موت ہو گئی۔
ابتدائی طور پر جب دونوں ماں بیٹی کی تلاش کے لیے ریسکیو آپریشن جاری تھا تو اس دوران واقعے کو سرے سے جھٹلانے اور بعد میں اس کو قتل کا رنگ دینے کی کوشش کی گئی۔ پولیس نے ان کے خاوند کو شک کی بنیاد پر حراست میں بھی رکھا۔
بعض اداروں نے موقف اپنایا کہ مین ہول میں کوئی گر ہی نہیں سکتا لیکن چند ہی گھنٹے بعد ریسکیو اہلکار سیوریج کے نالے سے ماں کی لاش برآمد کرنے میں کامیاب ہو گئے۔ دس ماہ کی بچی کی لاش مزید کئی گھنٹے کی کوشش سے برآمد ہوئی۔
اس پر یہ سوال اٹھا کہ جب یہ حادثہ واقعتاً ہوا تو انتظامیہ نے اس کو چھپانے کی کوشش کیوں کی۔ اس پر پنجاب کی وزیراعلی مریم نواز نے از خود مقامی ذرائع ابلاغ پر لائیو نشر ہونے والی ایک میٹنگ کے دوران انتظامیہ کے افسران سے بریفنگ لی۔
اس میں انھوں نے اس کا اعتراف کیا کہ ’یہ حادثہ ہوا جس میں انتظامیہ نے ذمہ داری قبول کرنے کی بجائے اسے دوسرا رنگ دینے کی کوشش کی اور وہ اس پر بہت شرمندہ ہیں۔‘
اس کے بعد انھوں نے کمشنر لاہور سمیت کئی افسران کو واقعے کا ذمہ دار بھی ٹھہرایا۔ ان کی اس میٹنگ کے بعد پولیس نے مرنے والی خاتون کے والد کی مدعیت میں مقدمہ درج کیا جس میں نامزد پراجیکٹ مینیجر، سیفٹی انچارج اور سائٹ انچارج کو پولیس نے گرفتار کر لیا۔
اس واقعے کی تحقیقات میں ذمہ داران کا تعین کرنے کے لیے پولیس مزید کئی محکموں کے اہلکاروں کو بھی شامل تفتیش کر سکتی ہے۔
تاہم یہ پاکستان میں یا پنجاب میں ہونے والا اپنی نوعیت کا کوئی پہلا واقعہ نہیں۔ اس سے قبل اس طرح کے متعدد واقعات میں کئی لوگ اپنی جانیں گنوا چکے ہیں۔
تو سوال یہ ہے کہ ہر اس نوعیت کے واقعے کے بعد رد عمل میں چند افسران کی معطلی یا گرفتاری سے اس قسم کے واقعات کی روک تھام ممکن ہو جائے گی۔
تعمیراتی کام کی جگہوں پر کام کرنے والے سیفٹی ایکسپرٹ سمجھتے ہیں اس طرح کے ردعمل کے طور پر کیے جانے والے اقدامات ایسے حادثات کی روک تھام میں زیادہ موثر ثابت نہیں ہوتے۔
تاہم اس پر جانے سے پہلے ایک نظر ڈالتے ہیں کہ تعمیراتی کام کی جگہوں پر کس قسم کے سیفٹی پروٹوکول لینا ضروری ہوتے ہیں اور ان پر عملدرآمد بنانا کس کی ذمہ داری ہے۔ یہ بھی دیکھتے ہیں کہ بھاٹی گیٹ کے قریب ہونے والے واقعے میں حکومت کی ابتدائی تحقیقات میں کن کوتاہیوں کی نشاندہی کی گئی۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
جمعرات کے روز وزیراعلی پنجاب مریم نواز کی اعلی سطحی میٹنگ کے دوران ایک حکومتی اہلکار نے انھیں بریفینگ دیتے ہوئے بھاٹی گیٹ میں میں ہونے والے واقعے کے بارے میں ممکنہ وجوہات کے بارے میں بتایا۔
انھوں نے واقعے کے مقام پر مبینہ کوتاہیوں کے بارے آگاہ کیا۔ ان میں تین نکات بنیادی اہمیت کے تھے۔ انھوں نے بتایا کہ ’وہاں ایک تو تعمیراتی کام کی جگہ کو پیدل چلنے والوں سے الگ کرنے کے لیے رکاوٹیں یا تو موجود ہی نہیں تھیں اور جہاں تھیں وہ کھدائی والی جگہ سے بہت پیچھے تھیں۔‘
انھوں نے یہ بھی بتایا کہ اس تعمیراتی علاقے میں ایک پبلک پارکنگ بدستور چل رہی تھی جس میں کوئی وہاں لوگوں سے پارکنگ فیس بھی وصول کر رہا تھا۔ انھوں نے کہا کہ ’اگر وہ پارکنگ وہاں نہ ہوتی تو لوگ اس طرف نہ آتے اور شاید اس حادثے سے بچا جا سکتا تھا۔‘
تیسری کوتائی جس کی انھوں نے نشاندہی کی وہ روشنی کا انتظام تھا۔ انھوں نے بتایا کہ تحقیقات کے مطابق اس مقام پر جہاں خاتون مین ہول میں جا گریں وہاں پر روشنی کا کوئی بندوبست موجود نہیں تھا۔ ’اگر روشنی ہوتی اور وہ اس مقام کو دیکھ سکتیں تو شاید وہ اس طرف نہ آتیں اور اس حادثے سے بچا جا سکتا تھا۔‘
تاہم سوال یہ ہے کہ یہ اور اس طرح کے دیگر کون سے ایسے اقدامات ہیں جو تعمیراتی علاقوں میں لینا ضروری ہوتے ہیں اور ان کو یقینی بنانے کی ذمہ داری کس کی ہوتی ہے۔
صوبہ پنجاب کے محکمہ ہاؤسنگ اینڈ ڈیویلپمنٹ نے گذشتہ برس جون میں صوبے کے تمام تعمیراتی اور انتظامی اداروں کو ایک مراسلہ بھجوایا تھا جس میں وہ تمام حفاظتی اقدامات واضح طور پر بتائے تھے جو تعمیراتی کام کی جگہ پر لینا ضروری ہوتے ہیں۔
ان 17 اقدامات میں زیادہ تر کنسٹرکشن سائٹ پر کام کرنے والوں اور وہاں سے گزرنے والوں کی حفاظت کو یقینی بنانے کی ہدایات لکھیں تھیں۔ ان میں ایک ہدایت یہ بھی تھی کہ ’تعمیراتی کام کی جگہ ٹریفک اور پیدل گزرنے والوں کے لیے واضح نشاندہی ہونی چاہیے تاکہ حادثات سے بچا جا سکے۔‘
محمد اویس سول انجینیئر ہیں۔ وہ سرکاری اور نجی نوعیت کے پراجیکٹس پر تعمیراتی کام کا وسیع تجربہ رکھتے ہیں۔ بی بی سی سے بات کرتے ہوئے انھوں نے بتایا کہ تعمیراتی کام کی جگہ پر سیفٹی کے لیے باقاعدہ طور پر پیشگی منصوبہ بندی کی جاتی ہے۔
’اس میں سب سے بنیادی ضرورت یہ ہوتی ہے کہ تعمیراتی کام کی جگہ کو رکاوٹیں کھڑی کر کے عام لوگوں کو اس طرف آنے سے روکا جائے۔‘
ان کا کہنا تھا کہ دنیا بھر میں اور پاکستان میں بھی اس کے لیے دو قسم کی رکاوٹیں استعمال ہوتی ہیں جن میں معمولی اور ٹھوس دونوں رکاوٹیں شامل ہیں۔ وہ کہتے ہیں کہ زیادہ موزوں طریقہ یہ ہوتا ہے کہ شیٹیں لگا کر اس جگہ کو عام لوگوں کی آمدورفت سے الگ کر دیا جائے۔
وہ کہتے ہیں کہ اس جگہ پر روشنی کا بھی خاطر خواہ بندوبست ہونا چاہیے۔ وہاں کام کرنے والوں اور اردگرد کام کرنے والے تمام لوگوں کو پراجیکٹ اور اس پر ہونے والے تعمیراتی کام کے حوالے سے مکمل آگاہی ہونی چاہیے کہ وہاں کس قسم کا کام ہو رہا ہے۔
انھوں نے بتایا کہ کھدائی والی جگہ کو خاص طور پر عام افراد کی رسائی سے دور رکھا جائے۔
’بدقسمتی سے ہمارے ہاں زیادہ تر جگہوں پر ایسا ہوتا نہیں۔ زیادہ تر لوگ سیفٹی ٹیپ لگا دیتے ہیں۔ روشنی کا بندوبست نہیں ہوتا اور پیدل چلنے والوں کی آمدورفت بھی وہاں سے جاری رہتی ہے۔ لوگ ٹیپ اوپر اٹھا کر وہاں سے گزر جاتے ہیں۔‘
لیکن سوال یہ ہے کہ ایسا کیوں ہوتا ہے اور اس پر عملدرآمد کیسے کروایا جا سکتا ہے۔
انجینیئر محمد اویس کہتے ہیں پاکستان میں حفاظتی اقدامات نہ لیے جانے کی کئی وجوہات ہیں تاہم ان کے خیال میں اس کی دو بڑی وجوہات ہیں جن میں ایک عام لوگوں کا رویہ اور دوسرا پراجیکٹس کا بجٹ ہوتا ہے۔
’ہمارے ہاں لوگوں کو ایسی تعمیراتی جگہوں پر خطرات کے حوالے سے آگاہی نہیں اور دوسرا ان کا رویہ انتہائی غیر سنجیدہ ہوتا ہے۔ لوگ کہتے کہ میرے ساتھ تو کبھی ایسا حادثہ نہیں ہوا۔ اس لیے وہ حفاظتی اقدامات کا خیال نہیں رکھتے۔‘
محمد اویس نے بتایا کہ زیادہ تر عام لوگ واضح طور پر ہدایات کو نظرانداز کر کے اس جگہ سے گزرنے کا راستہ بنا لیتے ہیں جہاں تعمیراتی کام ہو رہا ہوتا ہے۔ اس مقام پر کام کرنے والوں کو وہاں موجود خطرات کا علم ہوتا ہے لیکن جو باہر سے آتا ہے اس کو نہیں ہوتا۔
’ہمارے ہاں اکثر سبز شیٹ لگا کر جگہ کو محفوظ بنایا جاتا ہے لیکن عام لوگ وہ شیٹ اوپر اٹھا کر نیچے سے گزر جاتے ہیں۔ وہ شارٹ کٹ اپناتے ہیں۔ اس لیے اگر کہیں کھدائی ہوئی یا مین ہول کھلا ہے تو ان لوگوں کے لیے حادثے کا خطرہ بڑھ جاتا ہے۔‘
ان کے خیال میں یہ پراجیکٹ پر کام کرنے والے سیفٹی کے اہلکاروں کی ذمہ داری ہے کہ وہ مختلف طریقوں سے لوگوں میں اس بارے میں آگاہی دیں۔
انجینیئر محمد اویس کا کہنا ہے کہ تعمیراتی مقامات پر موثر حفاظتی اقدامات نہ لینے کے پیچھے سب سے بڑی وجہ پراجیکٹ کا بجٹ ہوتا ہے۔
وہ کہتے ہیں بجٹ ہی وہ چیز ہے جہاں سیفٹی کے لیے الگ سے پیسے رکھ کر اس بات کو یقینی بنایا جانا چاہیے کہ ٹھیکیدار تمام حفاظتی اقدامات لے رہا ہے۔ ان کا کہنا ہے کہ پاکستان میں خاص طور پر سرکاری نوعیت کے تعمیراتی کام میں بجٹ کا مسئلہ آتا ہے۔
’وزیراعلی کو افسران یہ تو بتا رہے ہیں کہ وہاں کس قسم کے اقدامات نہیں کیے گئے تھے لیکن ان کو یہ بتانے کی ہمت کوئی نہیں کر رہا کہ کیا اس پراجیکٹ کے اندر سیفٹی کے لیے الگ سے بجٹ رکھا گیا تھا یا نہیں۔‘
محمد اویس کے خیال میں کیونکہ سرکاری ٹھیکہ حاصل کرنے کے لیے کم سے کم بولی آفر لگانے کی ضرورت پڑتی ہے تو لوگ سیفٹی بجٹ کاٹ دیتے ہیں۔ دوسری صورت میں ٹھیکہ دینے والا ان سے کہہ دیتا ہے کہ سیفٹی کا بندوبست انھوں نے اسی پیسے سے کرنا ہے جو انھوں نے ریٹ لگایا۔
’اس صورت میں ٹھیکیدار پیسے بچانے کی کوشش کرتے ہیں۔ وہ یا تو حفاظتی اقدامات لیتے ہی نہیں اور اگر لیتے بھی ہیں تو کوشش کرتے ہیں کہ جتنا پیسہ بچایا جا سکے اتنا اچھا ہے۔‘
’اس لیے وہ سستی اور غیر معیاری چیزیں استعمال کرتے ہیں جیسا کہ ٹیپ لگانا یا سبز شیٹ لگا دینا۔ اس کے بعد وہ نگرانی بھی نہیں کرتے۔ اس چیز پر بھی توجہ نہیں دی جاتی کہ کیا لوگ وہاں سے گزر رہے ہیں یا نہیں۔‘
انجینیئر محمد اویس کے مطابق اگر بجٹ کے وقت پراجیکٹ کی تعمیر کے دوران سیفٹی کے لیے الگ سے بجٹ رکھا جائے اور اس بات کو نگرانی کے ذریعے یقینی بنایا جائے کہ وہ بجٹ حفاظتی اقدامات کے لیے استعمال ہو رہا ہے تو ان حادثات سے بچا جا سکتا ہے۔
انجینیئر محمد اویس سمجھتے ہیں کہ ایسا ممکن نہیں۔ ان کے خیال میں ایک ایسے شخص کو عوامی سطح پر ایک ایسی کوتاہی کا ذمہ دار ٹھہرا دینا جو اس کے قلمدان کا حصہ ہی نہیں، مسئلے کا حل نہیں کر سکتا۔
’کمشنر یا ڈپٹی کمشنر وغیرہ کا یہ کام ہی نہیں کہ وہ تعمیراتی کام کی جگہ پر حفاظتی اقدامات کو یقینی بنائیں۔ یہ ان کا پورٹ فولیو ہی نہیں۔ اس لیے ان کو مورد الزام ٹھہرانے سے کوئی فائدہ نہیں ہو گا۔‘
تاہم وہ یہ مانتے ہیں کہ پراجیکٹ کے مینیجر یا سیفٹی انچارج پر اس کی ذمہ داری ہے اور ان سے اس بارے میں تحقیقات ضرور ہونی چاہئیں تاہم محمد اویس کے خیال میں رد عمل کے طور پر کیے جانے والے اقدامات سے حادثات نہیں رک پائیں گے۔
ان کا کہنا ہے کہ ہر تعمیراتی پراجیکٹ کے لیے ایک جامع اور موزوں منصوبہ بندی کے ذریعے ایک سیفٹی پلان بنایا جاتا ہے۔ اس کے لیے علیحدہ بجٹ رکھا جاتا ہے۔ پلان میں تمام اقدامات اور ان پر عملدرآمد کو یقینی بنانے کے لیے لائحہ عمل ترتیب دیا جاتا ہے۔
’یہ پلان ایل ڈی اے یا سرکاری محکموں کی نگرانی میں بنتا ہے یا وہ اس کی کاپی ضروری منگواتے ہیں لیکن مجھے یقین ہے کہ اس کاپی کو کوئی کبھی کھول کر بھی نہیں دیکھتا۔‘
محمد اویس کہتے ہیں کہ اس پلان کے تحت تعمیراتی کام کی جگہ کی باقاعدہ انسپیکشن کی جانا ہوتی ہے۔ بعض جگہوں پر یہ انسپیکشن دن میں دو مرتبہ بھی ہوتی ہے تاکہ یقینی بنایا جائے کہ حفاظتی اقدامات درست طریقے سے لاگو کیے گئے ہیں۔
ان کا کہنا ہے کہ کسی پراجیکٹ کی کامیابی صرف یہ نہیں کہ وہ کتنی جلدی مکمل ہو گیا۔ اگر کسی پراجیکٹ میں کچھ لوگوں کی اموات ہو جائیں تو اس کو کامیاب پراجیکٹ نہیں کہا جا سکتا۔
ان کا کہنا تھا کہ لاہور اور دیگر شہروں میں کئی مقامات پر ترقیاتی کام جاری ہیں تاہم لاہور ہی میں ان کے مشاہدے میں ایسے مقامات ہیں جہاں اب بھی موزوں حفاظتی اقدامات نہیں لیے جا رہے۔

### Article 91 ###
پاکستان نے گوشت کی برآمدت بڑھانے کے لیے ’حلال میٹ ایکسپورٹ پالیسی‘ کی منظوری دی ہے جس کے تحت بیرونِ ملک اور خاص کر مسلمان ممالک کو گوشت کی برآمدات بڑھانے کے لیے تین سال پر مشتمل ایکش پلان بنایا جائے گا۔
وزیراعظم شہباز شریف نے ’حلال میٹ ایکسپورٹ پالیسی‘ کی منظوری دیتے ہوئے کہا کہ اس شعبے میں فوری اصلاحات اور ریفارمز کیے جائیں، جس کے تحت گوشت کی برآمدات بڑھانے کے لیے بین الاقوامی معیار کے مذبح خانے، جانوروں میں بیماریوں سے بچاؤ اور حکومت کی معاونت سے کولڈ سٹوریج کی سہولیات بنائی جائیں۔
حالیہ کچھ برسوں میں پاکستان نے بیرون ملک گوشت کی برآمدات میں اضافے کے حوالے سے مختلف پالسییوں کا اعلان کیا لیکن تاحال پاکستان گوشت خریدنے والے بڑی مارکیٹس جیسے یورپی ممالک یا جنوبی کوریا تک نہیں پہنچ سکا۔
پاکستان کے وزیراعظم شہباز شریف نے بھی چند ماہ قبل ملائیشیا کے دورے کے دوران پاکستان سے حلال گوشت کی خرایداری کے لیے 20 کروڑ ڈالر مالیت کا کوٹہ مختص کرنے پر اتفاق کیا تھا۔
پاکستان میں جہاں اکثر مضرِ صحت گوشت کی فروخت کی خبریں منظر عام پر آتی ہیں ایسے میں ماہرین کا کہنا ہے کہ پاکستان کے لیے ضروری ہے کہ وہ اس سیکٹر کو بین الاقوامی معیاروں سے ہم آہنگ کرنے کے لیے اصلاحات کرے تاکہ بیرون ملک پاکستان کی ساکھ بہتر ہو۔
وزیراعظم کے معاونِ خصوصی برائے صنعت و پیداوار ہارون اختر کا کہنا ہے کہ پاکستان کا لائیو سٹاک سیکٹر منظم نہیں اور اسی لیے حکومت کی کوشش ہے کہ اس پالیسی کے ذریعے نہ صرف سمت متعین کی جائے گا بلکہ نجی شعبے کو مراعات بھی دی جائیں۔
بی بی سی سے بات کرتے ہوئے ہارون اختر نے کہا کہ بیرون ملک گائے کے گوشت کی طلب بہت زیادہ ہے لیکن مختلف وجوہات کی بنا پر پاکستان سے بیرون ملک جانے والے گوشت کی لاگت دوسرے ممالک کے مقابلے میں زیادہ ہے۔
انھوں نے کہا کہ لائیو سٹاک کے ڈیری کے شعبے میں گذشتہ کچھ برسوں کے دوران کافی بہتری آئی لیکن گوشت کی پروڈکشن بڑھانے کے معاملے پر ابھی کام ہونا باقی ہے۔
ہارون اختر نے کہا کہ اس پالیسی کے تحت حکومت لائسنسگ، سرٹیفکیشن، خصوصی بریڈ اور فیڈ پر کام کریں گے تاکہ پاکستان عالمی مارکیٹس اچھی قیمت پر گوشت فراہم کر سکے۔
گوشت برآمد کرنے والے شعبے سے وابستہ افراد کا کہنا ہے کہ پاکستان گوشت کی برآمدات میں اضافہ کر سکتا ہے لیکن اس شعبے میں خام مال یعنی گائے، بکرا یا دنبے کی بروقت اور معیاری سپلائی سب سے بڑا چیلنج ہے کیونکہ اس سیکٹر میں لائیو سٹاک کی فارم کی سطح پر فارمنگ نہیں ہو رہی۔
پاکستان گوشت کی برآمد کیسے بڑھا سکتا ہے؟ اس سلسلے میں پہلے یہ جاننا ضروری ہے کہ بین الاقوامی سطح پر گوشت کی مارکیٹ میں پاکستان کہاں کھڑا ہے۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
بین الاقوامی سطح پر سب سے زیادہ گوشت برآمد کرنے والے ممالک میں برازیل، امریکہ اور آسٹریلیا  سرفہرست ہیں جبکہ پاکستان اس فہرست میں بہت پیچھے ہے۔
پاکستان میں گوشت کی سالانہ پیدوار 60 لاکھ میٹرک ٹن ہے اور ماہرین کا کہنا ہے کہ مقامی مارکیٹ کی کھپت پوری کرنے کے بعد بھی اس شعبے میں برآمدات بڑھانے کے وسیع مواقع موجود ہیں۔
پاکستان بیف، مٹن اور پولٹری یعنی مرغی کا گوشت برآمد کرتا ہے۔
پاکستان کے ادارہ شماریات کے مطابق سال 2024 میں پاکستان نے 51 کروڑ 20 لاکھ ڈالر مالیت کا بیف، مٹن اور پولٹری گوشت برآمد کیا۔
پاکستان متحدہ عرب امارات، ملائیشیا، چین اور دیگر خلیجی ممالک کو گوشت برآمد کرتا ہے۔
پاکستان کے ادارہ شماریات کے مطابق 2024 میں پاکستان نے سب سے زیادہ گوشت متحدہ عرب امارات کو بھجوایا اور یو اے ای کو 20 کروڑ ڈالر مالیت کا گوشت برآمد کیا گیا۔ اس دوران سعودی عرب کو 14 کروڑ ڈالر مالیت کا گوشت فروخت کیا گیا۔
پاکستان کا گوشت چین، ویتنام، ازبکستان سمیت دیگر وسطیٰ ایشیائی ممالک میں برآمد کیا جا رہا ہے۔
پاکستان میں مقامی سطح پر کئی ایسی کمپنیاں ہیں جو بیرون ملک گوشت فروخت کرنے کے معاہدے کر رہی ہیں۔
رواں سال ستمبر میں پاکستانی کمپنی ’دی آرگینک میٹ کمپنی‘ نے چین کو گوشت برآمد کرنے کے لیے ساڑھے سات کروڑ ڈالر کا معاہدہ کیا تھا۔
پاکستان میٹ ایکسپورٹ اینڈ پراسینسگ ایسوسی ایشن کے اعدادوشمار کے مطابق ملک میں تقریباً 50 کمپنیاں ہیں جو بین الاقوامی معیار کے 35 سٹورز کی مدد سے بیرونِ ملک گوشت برآمد کر رہی ہیں۔
معاونِ خصوصی برائے صنعت و پیدوار ہارون اختر کا کہنا ہے کہ پاکستان کو خلیجی ممالک کے بجائے دوسری منڈیوں تک پہنچنے کے لیے کئی مراحل طے کرنے ہیں۔
پاکستان میں حکومت کا کہنا ہے کہ گوشت برآمد کرنے کے شعبے میں ترقی کے وسیع امکانات موجود ہیں لیکن گذشتہ کئی برسوں سے پاکستان کوشش کے باوجود بھی اپنی برآمدات کو ایک خاص حد سے زیادہ نہیں بڑھا سکا۔
اس شعبے سے وابستہ افراد کا کہنا ہے کہ پاکستان میں برآمد کنندگان کے لیے خام مال کا حصول سب سے بڑا چیلنج ہے کیونکہ صرف گوشت کی پیدوار کے لیے ملک میں منظم فارمنگ نہ ہونے کے برابر ہے۔
اس شعبے سے وابستہ ایک ایکسپورٹر نے بی بی سی کو بتایا کہ گذشتہ کچھ عرصے سے ملک میں بکرے اور دنبے کی تعداد کم ہوئی کیونکہ اُن کے لیے چراہ گاہیں کم ہو رہی ہیں۔
پاکستان کی مجموعی میٹ ایکسپورٹ میں بکرے یا دنبے کے گوشت کا تناسب پانچ سے دس فیصد ہے کیونکہ پاکستان میں بکرے کا گوشت بہت مہنگا ہو گیا۔
پاکستان میں صرف اور صرف گوشت حاصل کرنے کے مقصد کے لیے گائے، بکرے اور دنبے نہیں پالے جاتے ہیں اور نہ ہی گوشت پیدا کرنے والی نسل کی گائے پاکستان میں موجود ہیں۔
پاکستان میٹ ایکسپورٹر اینڈ پراسینسگ ایسوسی ایشن کے سنیئیر نائب صدر سید حسن رضا کا کہنا ہے کہ پاکستان میں حکومت اگر چند بنیادی اقدامات کر لے تو گوشت کی برآمد کو 50 کروڑ ڈالر سے ایک ارب ڈالر تک لے جانا ممکن ہے۔
بی بی سی سے بات کرتے ہوئے سید حسن رضا نے کہا کہ پاکستان سے گوشت صرف متحدہ عرب امارات اور دیگر خلیجی ممالک جاتا ہے لیکن برطانیہ اور دیگر یورپی ممالک کی مارکیٹس پاکستان کے لیے مکمل بند ہیں۔
انھوں نے کہا کہ متحدہ عرب امارات پاکستان کو رعایت دیتے ہوئے اُس سے گوشت خرید رہا ہے کیونکہ پاکستان سے آنے والے گوشت کی قیمت باقی ممالک سے کم ہے۔
معاونِ خصوصی ہارون اختر کے مطابق میٹ پروڈکشن ابھی منظم سیکٹر نہیں بن سکا۔ انھوں نے کہا کہ خلیجی ممالک میں دنبے اور بکرے کے گوشت کی مانگ ہے اور پاکستان سے یہ گوشت بذریعہ جہاز برآمد کیا جاتا ہے۔
انھوں نے کہا کہ گائے کے گوشت کی بہت بڑی مارکیٹ ہے اور دنیا میں سٹیک کی مانگ زیادہ ہے جبکہ ہمارے ملک سے جو بیف باہر جاتا ہے وہ ہڈی کے بغیر والا گوشت جاتا ہے۔
ہارون اختر کے مطابق پاکستان سے فروزن میٹ کے بجائے ٹھنڈا گوشت برآمد کیا جاتا ہے جس کی معیاد کم ہوتی ہے۔
اُن کے بقول پاکستان آئندہ تین سے پانچ برس میں جدید ٹیکنالوجی اور مہارت حاصل کر کے نئی منڈیوں تک رسائی حاصل کر سکتا ہے۔
اس انڈسٹری سے وابستہ افراد کا کہنا ہے کہ پاکستان میں ابھی تک لائیو سٹاک یا گوشت کی پیداوار اور اس کی برآمد باقاعدہ ایک شعبے کی حیثیت اختیار نہیں کر سکی۔
پاکستان میٹ ایکسپورٹر اینڈ پراسیسنگ ایسوسی ایشن کے سینئیر نائب صدر سید حسن رضا کا کہنا ہے کہ یورپی ممالک میں سب سے بڑی روکاٹ یہ ہے کہ برآمد کیے جانے والے گوشت کے بارے میں مکمل آگاہی نہیں۔
’یعنی ایسی معلومات کہ یہ کس فارم کا گوشت ہے، تاکہ اگر کوئی بیماری پھیلنے کا امکان ہو تو پوری سپلائی چین کو بند کیے بغیر اُس کا پتہ لگایا جا سکے۔‘
انھوں نے کہا کہ گوشت برآمد کرنے والی کسی بھی کمپنی کو یہ ’ٹریسبلٹی‘ تین چار مراحل مکمل کرنے کے بعد ملتی ہے۔
حسن رضا نے بتایا کہ پہلے مرحلے میں بیماریوں سے پاک جانوروں کے مراکز بنائے جاتے ہیں جس کے تحت کسی بھی فارم کے 20 کلومیٹر تک کے علاقے میں موجود جانوروں کو ویکسین لگائی جاتی ہے۔
انھوں نے بتایا کہ پاکستان میں موجود چین کی کمپنی ’رائل گروپ آف چائنا‘ کو بیماریوں سے پاک جانوروں کے مراکز  کی منظوری مل گئی اور یہ چینی کمپنی پاکستان سے بیرون ملک گوشت برآمد کر رہی ہے لیکن پاکستانی کمپنیوں کی  بیماریوں سے پاک جانوروں کے مراکز کے لیے درخواست زیر التوا ہے۔
معاونِ خصوصی ہارون اختر کا کہنا ہے کہ ’میٹ ایکسپورٹ پالیسی‘ کے تحت حکومت لائسنسگ، ٹریسبلٹی اور سرٹیفکیشن پر خصوصی توجہ دے گی تاکہ پاکستان یورپ کی مارکیٹ میں انٹری کے لیے تیار ہو سکے۔
گوشت برآمد کرنے والے شعبے سے وابستہ افراد کا کہنا ہے کہ مارکیٹ میں گوشت کے لیے وہ گائے یا بھینسیں دستیاب ہوتی ہیں جو دودھ دینے کے قابل نہیں رہتی یا پھر نر جانور ہوتے ہیں۔
حسن رضا نے بتایا کہ مارکیٹ میں دستیاب ان جانوروں میں گوشت کی پیداوار 50 فیصد ہوتی ہے جبکہ صرف گوشت حاصل کرنے کے لیے پالے گئے جانوروں میں گوشت کا تناسب 60 فیصد سے زیادہ ہوتا ہے۔
انھوں نے بتایا کہ فوج کے زیر انتظام ایس آئی ایف سی کے گرین پاکستان انیشیٹو کے تحت تحقیقی مقاصد کے لیے گوشت پیدا کرنے والی نسلیں برازیل اور آسٹریلیا سے منگوائی گئیں تھیں لیکن ابھی تک کسی اور کمپنی یا گروہ کو ان جانوروں کی نسل درآمد کرنے کی اجازت نہیں ملی۔
حسن رضا کے مطابق گوشت کے لیے مخصوص نسلوں میں یہ صلاحیت ہوتی ہے کہ اُن کا وزن یومیہ ایک کلو سات گرام تک بڑھتا ہے۔
گوشت برآمد کنندگان کا کہنا ہے کہ پاکستان میں خام مال کی سپلائی چین سب سے بڑا مسئلہ ہے۔ اُن کے بقول زراعت کے شعبے سے منسلک اکثر افراد لائیو سٹاک سیکنڈری بزنس یا پھر اضافی آمدن کے لیے رکھتے ہیں۔ اس لیے گوشت کی ایکسپورٹ کے وقت سپلائی مستحکم کرنا بڑا چیلنج ہے۔
پاکستان میٹ ایکسپورٹ اینڈ پراسیسگ ایسوسی ایشن کے عہدیدار کے مطابق خصوصی طور پر گوشت پیدا کرنے والے جانوروں کی فارمنگ کی لاگت اتنی زیادہ ہو جاتی ہے کہ ایکسپورٹر کے لیے بھی اُسے برداشت کرنا مشکل ہو جاتا ہے۔
وزیراعظم کے معاونِ خصوصی ہارون اختر نے بی بی سی سے بات کرتے ہوئے اس بات کا اعتراف کیا کہ پاکستان میں خصوصاً گوشت کی پیدوار بڑھانے یا زیادہ گوشت بنانے والی بریڈز پر کام نہیں ہوا۔
انھوں نے کہا کہ حکومت ملک میں موجود بریڈز کو بھی بہتر کرے گی اور باہر سے ایسے جانور لانے کی اجازت دی جائے گی جن میں گوشت زیادہ بنتا ہو۔

### Article 92 ###
پاکستان میں بجلی کے شعبے کے نگران ادارے نیشنل الیکٹرک پاور ریگولیٹری اتھارٹی یعنی نیپرا کی جانب سے ملک میں سولر صارفین کے لیے نیٹ میٹرنگ کی جگہ نیٹ بلنگ متعارف کروانے کے بعد بہت سے لوگ یہ سوال کر رہے ہیں کہ یہ نیا نظام کیا ہے اور اس سے سولر سسٹم کا استعمال کرنے والے نئے اور پرانے صارفین کیسے متاثر ہوں گے؟
نیپرا کی جانب سے متعارف کرائے جانے والے نئے قواعد کے تحت نیٹ میٹرنگ سے منسلک پرانے صارفین بھی اب نیٹ بلنگ کے نظام پر منتقل کر دیے جائیں گے جبکہ نئے صارفین کے لیے متعارف کرائے گئے قواعد میں 'نیٹ بلنگ' کے نظام سے منسلک ہونے کے علاوہ ان کے نیپرا کے ساتھ معاہدوں کی مدت پانچ سال کر دی گئی ہے۔
اس نئے نظام سے بنیادی تبدیلی یہ آئے گی کہ نیپرا  کے نئے قواعد کے تحت اب سولر صارفین اپنی اضافی بجلی پہلے سے زیادہ سستے داموں فروخت کریں گے جبکہ انھیں اپنی ضرورت کے لیے بجلی مہنگے ٹیرف پر خریدنی ہو گی۔ اس سے پہلے نیٹ میٹرنگ کے تحت صارفین جتنی بجلی بناتے تھے، اتنا ہی بجلی کا بل کم ہو جاتا تھا۔
پاکستان میں نیٹ میٹرنگ کے نظام میں ہونے والی یہ پہلی تبدیلی نہیں ہے۔ گزشتہ سال مارچ میں وفاقی حکومت کی جانب سے نیٹ میٹرنگ کے صارفین سے بجلی کی خریداری کی قیمت گیارہ روپے کر دی گئی تھی۔
پاکستان میں بجلی کی قیمتوں میں اضافے کی وجہ سے حالیہ برسوں میں سولر سے بجلی پیدا کرنے کے رجحان کر فروغ ملا ہے جس کی وجہ سولر پینلوں کا سستا ہونا ہے۔ ماہرین کے مطابق ملک میں اس وقت سولر سسٹمز سے تقریبا 7000 میگاواٹ کے لگ بھگ بجلی پیدا کی جا رہی ہے جس میں نیٹ میٹرنگ کے علاوہ نان نیٹ میٹرنگ سولر صارفین بھی شامل ہیں۔
پاکستان میں توانائی شعبے کے ماہرین کے مطابق نیپرا کی جانب سے متعارف کرائے گئے نئے نظام کی وجہ ملک میں قومی گرڈ سے بجلی کی کم کھپت ہے جسے حکومت بڑھانا چاہتی ہے۔
تاہم ان کے مطابق نیٹ بلنگ کا نیا نظام صارفین کو بیٹری سسٹم کو اپنانے پر مجبور کر سکتا ہے کیونکہ نیٹ بلنگ کے نظام کی شرائط کے بعد اب یہ نظام سولر صارفین کے لیے زیادہ پرکشش نہیں رہا۔
نیپرا کی جانب سے متعارف کرائے جانے والے نیٹ بلنگ نظام کے تحت موجودہ سولر صارفین اپنے معاہدے ختم ہونے تک پرانے نظام پر رہیں گے، لیکن نئے صارفین اور تجدید کرانے والوں پر نیا نظام لاگو ہو گا۔
نئے نظام کے تحت اگر کوئی صارف گرڈ کو دی گئی بجلی کے مقابلے میں کم بجلی استعمال کرے تو اضافی رقم یا تو اگلے بل میں شامل کر دی جائے گی یا ہر تین ماہ بعد ادا کی جائے گی۔
نیپرا نے سولر سسٹم کی زیادہ سے زیادہ حد ایک میگاواٹ مقرر کی ہے اور شرط رکھی ہے کہ سسٹم کی گنجائش صارف کے منظور شدہ لوڈ سے زیادہ نہیں ہو سکتی۔
انرجی شعبے کی ماہر عافیہ ملک کے بی بی سی بات کرتے ہوئے بتایا کہ ’نیٹ میٹرنگ کے نظام میں ایکسپورٹ اور امپورٹ یونٹ مائنس ہو جاتے تھے تاہم نیٹ بلنگ کے نظام میں ایسا کوئی آپشن نہیں ہے۔‘
انھوں نے بتایا کہ ’گرڈ سے بجلی لینے پر وہی قیمت ادا کرنی پڑے گی جو نان سولر صارفین کو ادا کرنی پڑتی ہے۔‘
انھوں نے بتایا کہ ’نئے نظام کے مطابق بجلی کی کمپنیاں سولر صارفین سے اضافی بجلی قومی اوسط قیمت پر خریدیں گی، جو اس وقت تقریباً 11 روپے فی یونٹ ہے۔ دوسری طرف جب یہی صارفین گرڈ سے بجلی لیں گے تو انھیں 40 سے 50 روپے یا اس سے زیادہ فی یونٹ ادا کرنا پڑے گا۔‘
نیٹ میٹرنگ سے جڑے پرانے صارفین بھی نئے نظام کے تحت نیٹ بلنگ سے منسلک ہو جائیں گے۔ پرانے صارفین پر اس کے اثرات کے بارے میں عافیہ ملک نے بتایا کہ ’نئے قواعد کا اطلاق پرانے صارفین پر بھی ہوگا اور وہ بھی نیٹ میٹرنگ کے بجائے نیٹ بلنگ کے نظام سے جڑ جائیں گے۔‘
ان کے مطابق ’پہلے اضافی بجلی کے یونٹس کے حساب کے بعد یہ صارفین جس فائدے میں تھے اب وہ انھیں حاصل نہیں رہے گا۔‘
انھوں نے کہا کہ ’نئے قواعد کے تحت ان کے معاہدوں پر کوئی اثر نہیں ہوگا اور وہ سات سال تک برقرار رہیں گے تاہم ان کی جانب سے ایکسپورٹ کیے جانے والے یونٹس کو ان کے حساب میں ایک مہینے میں کریڈٹ کر دیا جائے گا جو پہلے تین مہینوں کے لیے ہوتا تھا۔‘
سولر صارفین کے لئے نیٹ بلنگ کے نظام کے تحت جو پالیسی متعارف کرائی گئی ہے اس کے نئے قواعد کے مطابق، جب کسی صارف کا سولر سسٹم بجلی کے نظام سے جڑ جائے گا تو ہر بلنگ سائیکل کے آخر میں بجلی کی تقسیم کار کمپنی (ڈسکو) یہ حساب لگائے گی کہ صارف نے کتنی بجلی خود استعمال کی اور کتنی بجلی سولر سسٹم سے بنائی۔
توانائی شعبے کے ماہر زیان بابر نے بی بی سی بات کرتے ہوئے بتایا کہ کہ ’اس کا مطلب یہ ہے کہ صارف کی سولر سے بننے والی بجلی ڈسکو خرید لے گی، لیکن صارف کی اپنی بجلی کی کھپت کا بل مہنگے عام نرخ پر ہی بنایا جائے گا۔ البتہ صارف کی فراہم کردہ بجلی کی رقم بل سے منہا کر دی جائے گی۔‘
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
نیپرا کے مطابق اگر کسی مہینے صارف کی جانب سے گرڈ کو دی گئی بجلی کی رقم، ڈسکو سے لی گئی بجلی کے بل سے زیادہ ہو جائے تو یہ اضافی رقم یا تو اگلے بل میں ایڈجسٹ کی جائے گی یا پھر ہر تین ماہ بعد صارف کو ادا کی جائے گی۔
بابر نے بتایا کہ ’نئے قواعد کے تحت سولر صارفین کو اب اجازت نہیں ہو گی کہ وہ اپنی منظور شدہ بجلی کی حد سے زیادہ صلاحیت کا سولر سسٹم لگائیں جس کا مقصد یہ ہے کہ گھریلو صارفین ضرورت سے کہیں زیادہ بجلی بنا کر گرڈ کو فراہم نہ کریں۔‘
عافیہ ملک کا اس سلسلے میں کہنا ہے کہ ’نئی پالیسی کے تحت نیٹ بلنگ کا نظام سولر صارفین کے لیے زیادہ پرکشش نہیں ہے۔‘
انھوں نے کہا کہ ’اس بات کا امکان زیادہ ہے کہ اب صارفین نیٹ بلنگ کے نظام سے جڑنے کی بجائے سولر پینل کے ساتھ بیٹریاں استعمال کر کے اپنی ضرورت کی بجلی بچائیں گے کیونکہ نیا نیٹ بلنگ نظام ان کے لیے مالی طور پر زیادہ منافع بخش نہیں رہا۔‘
ماہرین کے مطابق حکومت نئے نظام کے تحت گرڈ سے بجلی کی کھپت کو بڑھانا چاہتی ہے کیونکہ اس کی کم کھپت سے نان سولر صارفین پر کیپسٹی پیمنٹ کا بوجھ پڑتا ہے۔
زیان بابر نے کہا کہ ’یہ کہنا اس وقت مشکل ہے کہ کیا واقعی یہ پالیسی گرڈ سے بجلی کی کھپت کو بڑھا پائے گی۔‘
اس سلسلے میں عافیہ ملک کا کہنا ہے کہ مہنگی بجلی کی وجہ سے اس بات کا امکان کم ہے کہ گرڈ سے بجلی کی کھپت بڑھ پائے گی کیونکہ لوگ اگر نیٹ بلنگ پر کم مراعات کی وجہ نہیں جائیں گے تو وہ متبادل کے طور پر سولر پینل کے ساتھ بیٹریاں لگا کر اپنی بجلی کی ضرورت پوری کرنے کی کوشش کریں گے۔

### Article 93 ###
’مریم نواز، نواز شریف کی طرح دعویٰ نہیں کرتی کام کرکے دکھاتی ہے۔‘
یہ جمعرات کو میانوالی میں جلسے سے خطاب کے دوران مریم نواز کی تقریر کا وہ فقرہ ہے جس نے پاکستان میں سوشل میڈیا پر بحث مچا رکھی ہے۔ تقریر کا یہ حصہ وائرل ہونے کے بعد لاہور سے ایک صحافی کو ان کی بہن کے گھر سے حراست میں لے لیا گیا۔
مریم نواز کی تقریر کا یہ کلپ شیئر کرنے کے بعد ہم نیوز سے وابستہ صحافی کے بقول اُنھیں جمعے کی دوپہر لاہور سے نامعلوم افراد نے حراست میں لے لیا گیا۔
صحافی کو تحویل میں لیے جانے کا معاملہ جمعے کو پاکستان کے سوشل میڈیا پر بحث کا موضوع بنا رہا اور بعض صحافیوں نے صحافی کو لاپتا کرنے کا الزام پنجاب حکومت پر عائد کیا تھا۔
پنجاب کی وزیرِ اطلاعات عظمی بخاری نے ان الزامات پر کہا تھا کہ صحافی کو لاپتا نہیں کیا گیا بلکہ پیکا کے تحت فیک ویڈیو بنا کر ٹویٹ کرکے پھیلانے کے جرم میں زیر حراست ہیں۔
تاہم جمعے کی شام صحافی کو رہا کر دیا گیا۔
بی بی سی سے گفتگو کرتے ہوئے صحافی خرم اقبال کا کہنا تھا کہ اُنھوں نے میانوالی میں وزیر اعلیٰ پنجاب مریم نواز کی تقریر کا ایک کلپ شیئر کیا تھا، جس میں اُن کی زبان پھسل گئی تھی اور یہ ویڈیو اب بھی مسلم لیگ نواز کے سوشل میڈیا پیج پر موجود ہے۔
خرم اقبال کا کہنا تھا کہ ’دوران حراست اُنھیں بار بار یہ کہا جاتا رہا کہ آپ نے ویڈیو میں ترمیم کر کے اسے سوشل میڈیا پر شیئر کیا ہے، حالانکہ میں بار بار یہ کہتا رہا ہے کہ میں نے اس میں کوئی ایڈیٹنگ نہیں کی۔ اگر مجھ سے کوئی غلطی ہو گئی ہے تو میں معذرت خواہ ہوں۔‘
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
جمعے کو حراست میں لیے جانے کی تفصیلات بتاتے ہوئے خرم اقبال کا کہنا تھا کہ وہ سالانہ چھٹیوں اور بسنت منانے کے لیے کئی روز سے لاہور کے علاقے ہربنس پورہ میں اپنی بہن کے گھر مقیم تھے۔
اُن کے بقول جمعے کی دوپہر جب وہ نماز کی تیاری کر رہے تھے تو اس دوران، گھر کے باہر کچھ لوگ آئے اور اُنھیں ساتھ چلنے کا کہا۔
’میرا تین سال کا بیٹا میرے پیچھے بھاگا، لیکن سادہ کپڑوں میں ملبوس لوگ مجھے زبردستی اپنے ساتھ لے گئے، مجھے کوئی وارنٹ نہیں دکھایا گیا اور پورے خاندان اور محلے داروں کے سامنے مجھے لے جایا گیا۔‘
خرم اقبال نے دعویٰ کیا کہ اُنھیں تقریباً آٹھ گھنٹے تک لاہور کی سڑکوں، سی سی ڈی کے دفتر، تھانہ اقبال ٹاون اور پھر ایف آئی اے کے دفتر لے جانے کے بعد چھوڑ دیا گیا۔
بی بی سی نے @pmln_org کے نام سے مسلم لیگ نوازکے ایکس ہینڈل کا جائزہ لیا تو یہ ویڈیو ابھی تک وہاں موجود ہے۔
خرم اقبال کا کہنا تھا کہ وہ سوشل میڈیا پر متحرک ہیں اور حالیہ دنوں میں اُنھوں نے پنجاب حکومت کی جانب سے بسنت کے لیے کیے گئے اقدامات کی بھی تعریف کی تھی۔
اُن کے بقول ’میں نے وہ شیئر کیا جو مریم نواز سے نے بولا تھا، یہ ویڈیو کلپ تیزی سے وائرل ہو گیا۔ دوران تفتیش مجھ سے کہا جاتا رہا کہ آپ نے ویڈیو میں ایڈیٹنگ کی ہے۔ میرا اصرار تھا کہ آپ اس کا فارنزک کرا لیں۔ میرے خلاف کوئی مقدمہ ہے تو وہ دکھائیں۔ لیکن اس کے باوجود مجھے حراست میں رکھا گیا۔‘
اُن کا کہنا تھا کہ ’میں نے جب ویڈیو شیئر کی تو اس میں لکھا تھا کہ مریم نواز کی زبان پھسل گئی۔ لیکن مجھے اندازہ نہیں تھا کہ میرے خلاف اتنی سی بات پر اتنی بڑی کارروائی ہو جائے گی۔‘
خرم اقبال کو گھر سے اُٹھانے پر سوشل میڈیا پر پنجاب حکومت کو شدید تنقید کا سامنا کرنا پڑا تھا جبکہ متعدد صحافیوں نے اس کی مذمت کی ہے۔
بی بی سی نے خرم اقبال کی جانب سے لگائے گئے الزامات کے حوالے سے عظمیٰ بخاری سے رابطہ کیا تاہم تادمِ تحریر ان کی جانب سے کوئی جواب موصول نہیں ہوا۔
حکمراں جماعت مسلم لیگ ن سے تعلق رکھنے والے رکن قومی اسمبلی شہباز بابر نے بی بی سی اردو کو بتایا کہ 'صحافیوں کو حکومت پر تنقید کرنے کا پورا حق حاصل ہے اور ہم تنقید برداشت کریں گے۔'
شہباز بابر کے مطابق اگر کوئی کچھ غلط بھی کرتا ہے تو ہر بات کا ایک طریقہ کار موجود ہے اور اس کے مطابق ہی معاملات آگے بڑھتے ہیں۔ انھوں نے کہا اگر کوئی فالورز بڑھانے کے لیے تنقید برائے تنقید بھی کرتا ہے تو بھی اسے گرفتار تو نہیں کیا جا سکتا۔
ہم نیوز سے وابستہ صحافی اور اینکر پرسن عاصمہ شیرازینے الزام عائد کیا تھا کہ خرم اقبال کو ’لاپتہ کرنے کی ذمہ دار پنجاب حکومت ہے، ایسا آمریتوں میں بھی نہیں ہوا۔ کل تک آپ پیکا کے خلاف ہمارے ساتھ سراپا احتجاج تھے آج آپ اُس قانون سے بھی بالاتر ہو کر صحافی لاپتہ کر رہے ہیں۔ عظمیٰ بخاری صاحبہ، مریم اورنگزیب صاحبہ اور مریم نواز صاحبہ آپ قانون ہاتھ میں نہ لیں۔‘
جیو نیوز سے وابستہ اینکر وجیہہ ثانی نے لکھا کہ’ن لیگ کو بہت زیادہ ڈسپلن کی ضرورت ہے۔ کل مریم نواز سے تقریر میں سلپ آف ٹنگ ہو گیا۔۔ ہم سب نے سنا۔۔ایک صحافی نے وہ حصہ لگا دیا۔ عظمی بخاری نے اسے فیک قرار دیا۔ آج اس صحافی کو اٹھا لیا گیا۔‘ انھوں نے مطالبہ کیا کہ ’سب سے پہلے عظمیٰ بخاری کو عہدے سے فارغ کریں۔ اس صحافی سے معافی مانگیں۔‘
فوزیہ کلثوم نامی صارف نے لکھا کہ ’مریم نواز صاحبہ نے اپنی تقریر میں وہ جملہ خود ادا کیا ہے۔ صحافی خرم اقبال نے کوئی فیک وڈیو نہیں بنائی تقریر خود سنیں ورنہ جیو کو بھی لاپتا کردیں یہ تقریر جیو ٹی وی پر نشر ہوئی ہے۔‘
عظمی بخاری نے پنجاب حکومت پر تنقید کا جواب دیتے ہوئے ایکسپر لکھا کہ وہ صحافی لاپتا نہیں ہے، پیکا کے تحت فیک ویڈیو بنا کر ٹویٹ کر کے پھیلانے کے جرم میں زیرِ حراست ہے، یہ حرکت کون سی صحافتی اقدار ہے؟ اور ان کی ٹائم لائن چیک کریں وہ ایک پروپیگنڈا سیل کے ممبر تو ضرور ثابت ہوتے ہیں، صحافی تو نہیں کہہ سکتے۔
عظمی بخاری نے بعدازاں اُن کے بقول ’فیک ویڈیو‘ اور’اصل ویڈیو‘ شیئر کرتے ہوئے لکھا کہ ’بڑے بڑے صحافیوں کی صحافت کو سلام ہے جو فیک ایڈیٹڈ ویڈیو کو زبان سلپ ہوگئی کہہ کر پھیلا رہے ہیں، اوریجنل ویڈیو یہ ہے۔‘
سینیئر صحافی اور تجزیہ کار سلمان غنی کہتے ہیں کہ مریم نواز کا یہ جملہ سلپ آف ٹنگ تھا اور یہ کوئی اتنی بڑی بات نہیں تھی جس سے اُن کے والد کی کارکردگی پر کوئی حرف آتا ہو۔ میرا خیال ہے کہ اس معاملے میں عظمی بخاری زیادہ حساس ہو گئیں، میرا نہیں خیال کہ مریم نواز نے اس حوالے سے کوئی ہدایت دی ہو گی۔
اُن کا کہنا تھا کہ عظمی بخاری نے صحافی کے خلاف پیکا ایکٹ لگانے کی بات کی، حالانکہ ایک وقت وہ بھی تھا جب مسلم لیگ نواز صحافیوں کے ساتھ مل کر اس ایکٹ کے خلاف احتجاج کرتی تھی۔
سلمان غنی کا کہنا تھا کہ اگر کسی نے قومی سلامتی کے منافی کوئی بات کی تو اس پر تو پیکا ایکٹ کا نفاذ ہو سکتا ہے، لیکن اتنی سی بات پر ایک صحافی کو نشانہ بنانا جلد بازی تھا۔ اس سے میڈیا کے لیے کوئی اچھا پیغام نہیں گیا۔
سلمان غنی کا کہنا تھا کہ وہ کلپ پوری دُنیا نے دیکھا ہے اور مریم نواز نے جو کہا، صحافی نے اُسے شیئر کر دیا۔ اس پر اسے ٹارگٹ کرنا زیادتی تھی۔
لاہور کے بھاٹی گیٹ کے باہر حال ہی میں ماں اور بچی کے گرنے کے واقعے کا حوالہ دیتے ہوئے سلمان غنی نے کہا کہ اس معاملے پر بھی عظمی بخاری نے بہت جلد اسے فیک واقعہ قرار دے دیا تھا۔
اُن کے بقول ’اس معاملے میں عظمی بخاری زیادہ جذباتی ہو گئیں، میں نہیں سمجھتا کہ اس میں ان کی کوئی بدنیتی تھی۔ یہ ایک جذباتی ردعمل تھا، اسے صحافت کو تو کوئی نقصان نہیں پہنچے گا، لیکن اس سے حکومت کی ساکھ خراب ہو گی۔‘
سلمان غنی کا کہنا تھا کہ صحافیوں کو بھی چاہیے کہ اگر کسی کی زبان پھسل گئی ہے یا بات کا مفہوم کچھ اور ہے تو اسے اُچھالنے کے بجائے نظرانداز کریں۔

### Article 94 ###
یہ جنوری 2002 کا پہلا ہفتہ تھا جب نیپال میں جنوبی ایشیائی علاقائی تعاون کی تنظیم  (سارک) کی 11ویں سربراہی کانفرنس کا انعقاد کیا گیا۔
یہ کانفرنس پہلے ہی انڈیا اور پاکستان کشیدگی کے باعث قریباً دو سال کی تاخیر سے منعقد کی جا رہی تھی اور پھر اس کا آغاز ایک روز کے لیے مزید مؤخر ہوا کیونکہ پاکستان کے صدر پرویز مشرف کو فضائی بندش کے باعث انڈیا کے مختصر راستےکی بجائے چین کے لمبے راستے سے نیپال پہنچنے میں چند گھنٹے تاخیر ہو گئی تھی۔
لیکن اخباری خبروں کے مطابق پاکستان نے الزام لگایا تھا کہ انڈیا نے کٹھمنڈو کے ساتھ مل کر یہ اجلاس ایک دن مؤخر کرایا تاکہ طلوعِ صبح کے مسحور کن منظر کے لیے مشہور، نگرکوٹ میں ریٹریٹ کے دوران وزیر اعظم اٹل بہاری واجپائی اور صدر پرویز مشرف کی ممکنہ ملاقات روکی جا سکے۔
پاکستانی حکومت کے اُس وقت کے ترجمان اشفاق احمد گوندل کے مطابق اُس روز صدر مشرف ساڑھے تین بجے نیپال پہنچ چکے تھے، اس لیے اجلاس چار بجے شروع ہو سکتا تھا۔
بہرحال کانفرنس کا افتتاح جمعہ کی بجائے ہفتہ کو بیرندرا انٹرنیشنل کنونشن سینٹر میں ہوا۔ اب یہ عمارت صرف انٹرنیشنل کنونشن سینٹر کہلاتی ہے اور اُن سرکاری عمارتوں میں سے ایک ہے جنھیں ستمبر 2025 میں حکومت مخالف مظاہروں میں نذر آتش کیا گیا تھا۔
سٹیج پر ایک بڑی میز کے پیچھے بیٹھے تمام ملکوں کے سربراہان حکومت کو باری باری خطاب کرنا تھا۔ 12 اکتوبر 1999 کو وزیرِ اعظم نواز شریف کو ہٹا کر اقتدارسنبھالنے والے جنرل پرویز مشرف بھی اُن میں شامل تھے۔
صدر مشرف نے اپنی تقریر میں سارک پر تنقید کرتے ہوئے کہا کہ یہ پلیٹ فارم کسی حد تک اپنی راہ کھو چکا ہے۔
ٹریبیون نیوز سروس کے نامہ نگار ٹی آر رام چندرن کے مطابق نیپال، سری لنکا اور بنگلا دیش جیسے رُکن ممالک میں یہ تشویش پائی جاتی تھی کہ انڈیا اور پاکستان کے درمیان مسلسل کشیدگی سارک کی پیش رفت میں رکاوٹ نہ بن جائے۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
اس سے قبل فروری 1999 میں انڈیا کے وزیر اعظم اٹل بہاری واجپائی نے پاکستان کا دورہ کیا تھا اور اپنے پاکستانی ہم منصب نواز شریف کے ساتھ 21 فروری 1999 کو لاہور اعلامیے پر دستخط کیے تھے۔
اعلامیے میں دونوں حکومتوں نے ایٹمی حادثات سے بچاؤ، کشمیر سمیت تمام اہم تنازعات پر مذاکرات اور معاشی اور علاقائی تعاون کے فروغ پر اتفاق کیا تھا۔
واجپائی نے لاہور کے مینار پاکستان پر کھڑے ہو کر یہ نظم پڑھی تھی:
جنگ نہ ہونے دیں گے، ہم جنگ نہ ہونے دیں گے
جو ہم پر گزری، بچوں کے سنگ نہ ہونے دیں گے
لیکن مئی 1999 میں شروع ہونے والی کارگل جنگ نے امن کے اس عمل کو دھچکا لگایا اور لاہور اعلامیہ غیر موثر ہو کر رہ گیا۔ سنہ2001 میں واجپائی، مشرف آگرہ سربراہی ملاقات کی ناکامی کے باعث کشیدگی بڑھ رہی تھی۔
سارک کانفرنس میں مشرف نے اپنی تقریر میں تجویز کیا کہ آگے بڑھنے کا راستہ یہ ہے کہ سارک کو حقیقی معنوں میں مؤثر بنایا جائے اور اس کے ذریعے اختلافات کم کیے جائیں، خودمختار مساوات کی بنیاد پر تنازعات حل کیے جائیں۔
اپنے خطاب میں انھوں نے کہا کہ ’ہم میں سے کوئی خود کو دوسروں سے زیادہ برابر نہ سمجھے۔‘
انگریزی روزنامہ ڈان کے نامہ نگار جاوید نقوی کے مطابق یہاں ان کی تقریر سمٹ سکتی تھی، مگر پھر انھوں نے  ایک ایسا اقدام کیا جس سے ان کے قریبی معاونین بھی بے خبر تھے۔
انھوں نے انڈین وزیر اعظم اٹل بہاری واجپائی کی طرف رُخ کرتے ہوئے کہا ’اس سٹیج سے اُترتے ہوئے میں وزیر اعظم واجپائی کی جانب دوستی کا ایک مخلص اور سچا ہاتھ بڑھاتا ہوں۔ ہمیں مل کر جنوبی ایشیا میں امن، ہم آہنگی اور ترقی کے سفر کا آغاز کرنا چاہیے۔‘
یہ اُن کی لکھی ہوئی تقریرسے ہٹ کر تھا۔ مگر اگلا قدم اس سے بھی بڑھ کر ہونے والا تھا۔
اپنی کتاب ’اِن دی لائن آف فائر‘ میں مشرف لکھتے ہیں کہ ’اپنی تقریر ختم کرکے میں سیدھا وزیر اعظم واجپائی کے سامنے جا  کھڑا ہوا اور مصافحے کے لیے اپنا ہاتھ بڑھا دیا۔ اُن کے پاس کھڑے ہو کر اسے قبول کرنے کے سوا کوئی چارہ نہ تھا۔‘
’سرکاری وقار سے بوجھل ہال میں حیرت (اور شاید تحسین) کی ایک بلند سرگوشی پھیل گئی کہ ’دنیا کی سب سے بڑی جمہوریت‘ کے وزیر اعظم  پر یوں سبقت لے لی گئی تھی۔‘
نقوی لکھتے ہیں کہ تالیوں کی گونج قریب قریب کانوں کو بہرا کر دینے والی تھی اور انڈیا اور پاکستان کے میڈیا کے کئی ارکان بھی لمحہ بھر کو پیشہ ورانہ ضبط کھو کر تالیاں بجاتے دکھائی دیے۔
پاکستانی صحافی آغا مسعود حسین اس کانفرنس میں شریک تھے۔ اپنے ایک کالم میں وہ لکھتے ہیں کہ ہال میں موجود تمام لوگ کھڑے ہو گئے اور بہت دیر تک تالیاں بجاتے رہے۔ دوسرے دن سارک ممالک میں تمام بڑے بڑے اخبارات نے اسے ’تاریخی مصافحہ‘ قرار دیا۔
مشرف نے لکھا ہے کہ ’واجپائی کو  نیچا دکھانا میرا مقصد ہرگز نہ تھا، مقصد آگرہ میں پیدا ہونے والے تعطل کو توڑنا تھا۔‘
نقوی کے مطابق جنرل مشرف کی تقریر واجپائی سے تین مقررین پہلے ہوئی تھی، جس سے انڈین رہنما کو اپنی تقریر پر نظرِ ثانی کا موقع مل گیا۔
واجپائی کا جواب اگرچہ جوش کو کسی حد تک کم کرنے والا تھا، تاہم پاکستانی حکام کے مطابق اس میں کچھ مثبت پہلو بھی تھے، اگرچہ وہ قدرے ہچکچاہٹ کے ساتھ سامنے آئے۔
واجپائی نے کہا: ’مجھے خوشی ہے کہ صدر مشرف نے دوستی کا ہاتھ بڑھایا۔ میں نے آپ کی موجودگی میں ان سے مصافحہ کیا ہے۔ اب صدر مشرف کو اس اشارے کے بعد یہ یقینی بنانا ہو گا کہ پاکستان یا اس کے زیرِ انتظام کسی علاقے سے ایسی کوئی سرگرمی نہ ہو جو انڈیا میں دہشت گردی کو ممکن بنائے۔‘
نقوی لکھتے ہیں کہ جنرل مشرف کی تقریر اور واجپائی کے ردِعمل نے آگرہ سربراہی ملاقات کی ناکامی کے بعد دونوں رہنماؤں کی پہلی ملاقات کی صورت اختیار کی، وہی آگرہ جہاں 16 جولائی کو واجپائی انھیں رخصت کرنے باہر بھی نہ آئے تھے۔
’صدر مشرف نے ہفتے کی تقریر میں کشمیر کا نام لیے بغیر بات کی، اور یہ حکمتِ عملی کارگر ثابت ہوئی، کیونکہ دونوں ممالک کے وزرائے خارجہ جسونت سنگھ اور عبد الستار کی ملاقات ممکن ہو سکی، جو چند دن پہلے تک ناقابلِ تصور تھی۔‘
’اگرچہ اس ملاقات کی نوعیت پر مختلف تشریحات سامنے آئیں، واجپائی حسبِ توقع اجلاس کے غیر رسمی حصے (ریٹریٹ) میں شریک نہیں ہوئے اور جنرل مشرف کی فوری پیش رفت کی خواہش سے گریز کیا، تاہم تجزیہ کاروں کے مطابق دونوں رہنماؤں کی آئندہ ملاقات کے امکانات روشن ہو گئے تھے۔‘
صحافی کرشن کمار (کے کے) کٹیال نے اپنی کتاب ’جرنی ٹو ایمیٹی: انڈیا اینڈ مشرف پاکستان‘ میں لکھا ہے کہ  صدر مشرف نے غیر متوقع طور پر واجپائی کی نشست تک جا کر دوستی کا ہاتھ بڑھایا، جسے ایک علامتی سفارتی پیش رفت سمجھا گیا۔ اس کے باوجود دونوں جانب اس بات پر اختلاف رہا کہ آیا کوئی باضابطہ ملاقات ہوئی بھی یا نہیں۔
’اگرچہ یہ رابطہ سابقہ عدم رابطے کی کیفیت سے ایک محدود پیش رفت تھا، مگر کوئی ٹھوس نتیجہ سامنے نہ آ سکا۔‘
البتہ اپنی کتاب میں مشرف لکھتے ہیں: ’مجھے خوشی ہوئی کہ اس مصافحے نے مطلوبہ اثر دکھایا۔‘
’وزیر اعظم واجپائی نے جنوری 2004 میں سارک سربراہی اجلاس کے لیے پاکستان آنے کا فیصلہ کیا۔ ہماری ملاقات خوشگوار رہی اور اس بار ہم ایک تحریری مشترکہ اعلامیے پر متفق ہوئے، جو بعد میں ’اسلام آباد اعلامیہ‘ کے نام سے معروف ہوا۔ ہم نے ’جامع مذاکرات‘ کے ذریعے، جس میں جموں و کشمیر کا تنازع بھی شامل تھا، امن عمل کو آگے بڑھانے کا بھی فیصلہ کیا۔‘
تاہم یہ سلسلہ بھی زیادہ آگے نہ بڑھ سکا۔
مشرف لکھتے ہیں کہ ’جامع مذاکرات کے رفتار پکڑنے سے پہلے ہی انڈیا میں قبل از وقت انتخابات ہو گئے اور وزیر اعظم واجپائی کی جماعت، بھارتیہ جنتا پارٹی (بی جے پی) شکست کھا گئی۔‘
’سونیا گاندھی کی کانگریس پارٹی نے نئی مخلوط حکومت تشکیل دی، جس میں وزیر اعظم کے طور پر من موہن سنگھ آئے۔ اس تبدیلی نے امن عمل کا پورا منظرنامہ بدل دیا۔ مجھے افسوس ہے کہ آگرہ کے ایک سال بعد یہ موقع بھی  ضائع ہو گیا۔‘
کٹیال کے مطابق آگرہ اور کٹھمنڈو مختلف حالات کی پیداوار تھے: آگرہ ایک دوطرفہ امن کوشش تھی جو کشمیر پر اختلافات کے باعث ناکام ہوئی، جبکہ کٹھمنڈو ایک علاقائی اجلاس تھا جو پاک انڈیا کشیدگی کے زیرِ سایہ رہا۔ دونوں مواقع پر امید کی جھلک ضرور نظر آئی، مگر پائیدار پیش رفت نہ ہو سکی۔

### Article 95 ###
سابق وزیرِ اعظم عمران خان کی سابقہ اہلیہ جمائما گولڈ سمتھ کا سوشل میڈیا پلیٹ فارم ’ایکس‘ کے مالک ایلون مسک سے کیا گیا ایک شکوہ سوشل میڈیا پر موضوع بحث بنا ہوا ہے۔
جمائما نے جمعے کی شب ایکس پر ایک طویل پوسٹ میں ایلون مسک کو مخاطب کرتے ہوئے گلہ کیا ہے کہ تقریباً 36 لاکھ فالوورز کے باوجود اُن کی عمران خان سے متعلق ٹوئٹس پاکستان میں بہت کم لوگوں تک پہنچ پا رہی ہیں۔
جمائما ماضی میں بھی عمران خان کی حمایت میں سوشل میڈیا پر متحرک رہ چکی ہیں۔ تاہم اُن کی جانب سے یہ حالیہ پوسٹس ایسے وقت میں سامنے آئی ہیں، جب عمران خان کے بیٹوں اور دیگر اہلخانہ کی جانب سے یہ شکایات سامنے آ رہی ہیں کہ عمران خان کی صحت سے متعلق اُنھیں آگاہ نہیں کیا جا رہا ہے۔
اسی دوران عمران خان کو راولپنڈی کی اڈیالہ جیل سے کسی دوسری جیل منتقل کرنے کی بھی باتیں سامنے آ رہی ہیں۔
جمائما نے اپنی پوسٹ میں ایکس کے آرٹیفیشل انٹیلی جنس کے چیٹ بوٹ گروک کا حوالہ دیتے ہوئے دعویٰ کیا کہ اُن کی پوسٹس کی ’سیکرٹ تھروٹلنگ‘ کی جا رہی ہے۔
بی بی سی نے یہ جاننے کی کوشش کی ہے کہ ’سیکرٹ تھروٹلنگ‘ کا کیا مطلب ہے؟ ایکس کا ماضی میں اس نوعیت کی شکایات پر کیا مؤقف رہا ہے اور ماہرین اس حوالے سے کیا کہتے ہیں؟
جمائما نے ایکس پر ایلون مسک کو مخاطب کرتے ہوئے لکھا کہ’ایلون، آپ کو یاد ہوگا کہ ہم پہلے بھی مل چکے ہیں۔ میں عمران خان کی سابقہ اہلیہ جمائما گولڈ سمتھ (خان) ہوں، جنھیں سنہ 2022 میں ہٹا دیا گیا تھا اور اب وہ 22 ماہ سے سیاسی قیدی کے طور پر قید تنہائی میں ہیں۔‘
جمائما نے اپنی پوسٹ میں مزید لکھا کہ ہمارے بیٹوں نے اس عرصے کے دوران اپنے والد کو نہیں دیکھا، کئی ماہ سے اُن کی اپنے والد سے بات نہیں ہوئی اور خط بھیجنے کی بھی اجازت نہیں ہے۔ پاکستان کے ہر ٹی وی اور ریڈیو پر عمران خان کا نام لینے کی بھی ممانعت ہے۔
جمائما نے ایکس کے چیٹ بوٹ ’گروک‘ کا حوالہ دیتے ہوئے لکھا کہ گروک نے میرے 35 لاکھ سے زائد فالوورز کا جائزہ لیا ہے اور یہ نتیجہ اخذ کیا کہ ’میرا اکاونٹ ’سیکرٹ تھروٹلنگ‘ کے زمرے میں آتا ہے۔ یعنی الگورتھم میری پوسٹس کو محدود کر دیتا ہے۔‘
جمائما نے دعویٰ کیا کہ سنہ 2023 اور سنہ 2024 کے مقابلے میں 2025 میں ان کی پوسٹس کی پہنچ 97 فیصد تک کم ہوئی ہے۔
جمائما نے ایلون مسک کو مخاطب کرتے ہوئے کہا کہ ’میں آپ سے بولنے کی آزادی کے ان وعدوں کا احترام کرنے کے لیے کہہ رہی ہوں جو آپ نے اس پلیٹ فارم کے لیے کیے ہیں۔ لہذا میرے اکاؤنٹ سے ’سیکرٹ ٹھروٹلنگ‘ ہٹا دیں۔‘
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
ڈیجیٹل رائٹس کے ماہرین کہتے ہیں کہ ’سیکرٹ تھروٹلنگ‘ اصل میں ایک طرح سے ’شیڈو بیننگ‘ ہے، جس میں سیاسی  یا نفرت انگیز مواد کو محدود کیا جاتا ہے۔
بی بی سی سے گفتگو کرتے ہوئے ڈیجیٹل رائٹس ایکسپرٹ اُسامہ خلجی کہتے ہیں کہ امریکی سوشل میڈیا پلیٹ فارمز پر  ’شیڈو بیننگ‘ کے الزامات کوئی نئی بات نہیں ہے۔
اُن کے بقول غزہ جنگ کے دوران اسرائیل سے متعلق مواد کو ’محدود‘ کیے جانے کی شکایات سامنے آتی رہی ہیں۔ وہ کہتے ہیں کہ اصل میں یہ مسئلہ ’الگورتھم ٹرانسپرینسی‘ کا ہے، جس میں سیاست سے متعلق پوسٹس کی پہنچ کو محدود کیا جاتا ہے۔
اُسامہ خلجی کہتے ہیں کہ ’ایکس‘ سمیت دیگر سوشل میڈیا اداروں کے الگورتھم ’اوپن سورس‘ نہیں ہیں، یعنی ہمیں نہیں معلوم ہوتا کہ کس بنیاد پر کس پوسٹ کو زیادہ نمایاں کیا گیا ہے اور کس پیمانے پر پرکھتے ہوئے کسی پوسٹ کی ریچ کو کم کیا گیا ہے۔
پاکستان میں جمائما کی پوسٹس کو محدود کیے جانے کے دعوؤں پر اُسامہ خلجی کا کہنا تھا کہ پاکستان میں گذشتہ برس انٹرنیٹ فائر وال لگانے کی باتیں سامنے آئی تھیں اور اس دوران انٹرنیٹ کے سست ہونے کی بھی شکایات عام تھیں۔
اُسامہ نے دعویٰ کیا کہ اس فائر وال کے بعد پاکستان کی اتھارٹیز کے بعد بھی یہ صلاحیت آ گئی ہے کہ وہ کسی بھی پوسٹ کو ’تھروٹل‘ یعنی اُسے محدود کر سکتے ہیں۔
بی بی سی نے اس  پر ردِعمل کے لیے پاکستان ٹیلی کمیونی کیشن اتھارٹی (پی ٹی اے) کے ترجمان کو پیغام بھیجا، جن کا کہنا ہے کہ وہ اس معاملے کو دیکھ رہے ہیں۔
گذشتہ برس فائر وال کی تنصیب یا حکومت کی جانب سے ممکنہ طور پر سوشل میڈیا ایپس تک رسائی محدود کرنے سے متعلق سوالات پر ترجمان پی ٹی اے نے جواب دینے سے معذرت کی تھی۔
واضح رہے کہ پاکستان میں مختلف مواقع پر ایکس کو لمبے عرصے کے لیے بند کیا جاتا رہا ہے۔ گذشتہ برس عام انتخابات کے دوران ہونے والی ’ایکس‘ بندش کا خاتمہ رواں برس مئی میں پاکستان اور انڈیا کی لڑائی کے دوران ہوا تھا۔
ایلون مسک کی جانب سے جمائما کی پوسٹ پر تاحال کوئی ردِعمل سامنے نہیں آیا ہے، تاہم ’ایکس‘ قابلِ اعتراض یا اس کے قواعد کی خلاف ورزی کے لیے ’ویزیبلٹی فلٹرنگ‘ کی اصطلاح استعمال کرتا ہے۔
’ایکس‘ کی جانب سے ایک بلاگ میں اس نوعیت کی شکایات پر ایک تفصیلی بیانموجود ہے، جس میں اظہارِ رائے کی آزادی کو یقینی بنانے کا عزم ظاہر کیا گیا ہے۔
بلاگ پوسٹ میں کہا گیا ہے کہ ’ہمارا مشن عوامی گفتگو کو فروغ دینا اور اس کی حفاظت کرنا ہے۔ ہمارا ماننا ہے کہ صارفین کو سینسر شپ کے خوف کے بغیر اپنی رائے اور خیالات کا اظہار کرنے کا حق ہے۔ ہم یہ بھی سمجھتے ہیں کہ یہ ہماری ذمہ داری ہے کہ ہم اپنے پلیٹ فارم پر صارفین کو ہمارے قواعد کی خلاف ورزی کرنے والے مواد سے محفوظ رکھیں۔‘
’ایکس‘ کی جانب سے سنہ 2023 میں پوسٹس کو محدود کرنے کے لیے ’ویزیبلٹی فلٹرنگ‘ کا فیچر متعارف کرایا گیا تھا۔
’ایکس‘ کی جانب سے کہا گیا تھا کہ ماضی میں، پوسٹس کو سرے سے ڈیلیٹ کیا جاتا رہا ہے، لیکن شفافیت کو برقرار رکھنے کے لیے ’ویزیبلٹی فلٹرنگ‘ کا فیچر متعارف کرایا گیا۔
جمائما گولڈ سمتھ کا بیان ایسے وقت میں سامنے آیا ہے، جب جمعے کو اقوام متحدہ کے ایک خصوصی نمائندے نے خبردار کیا ہے کہ سابق وزیرِ اعظم اور پی ٹی آئی کے بانی عمران خان کو جن حالات میں جیل میں رکھا گیا ہے وہ غیر انسانی یا توہین آمیز سلوک کے زمرے میں آ سکتے ہیں۔
گذشتہ ماہ عمران خان کے بیٹے قاسم خان نے اقوامِ متحدہ سمیت دیگر عالمیاداروں سے مطالبہ کیا تھا کہ ’میں عالمی برادری، بین الاقوامی انسانی حقوق کی تنظیموں اور ہر جمہوری آواز سے اپیل کرتا ہوں کہ فوری مداخلت کریں۔ زندگی کی تصدیق کا مطالبہ کریں، عدالت کے احکامات کے مطابق رسائی یقینی بنائیں، اس غیر انسانی تنہائی کو ختم کریں اور پاکستان کے سب سے مقبول سیاسی رہنما کی رہائی کا مطالبہ کریں جنھیں صرف سیاسی وجوہات کی بنا پر قید رکھا گیا ہے۔‘
جمعے کو اقوامِ متحدہ کی تشدد سے متعلق خصوصی نمائندہ ایلس جِل ایڈورڈز نے حکومت پر زور دیا ہے کہ وہ سابق وزیرِ اعظم عمران خان کے ساتھ حراست کے دوران غیر انسانی اور ناروا سلوک کی خبروں کے متعلق فوری اور موثر کارروائی کرے۔
’میں پاکستانی حکام سے مطالبہ کرتی ہوں کہ وہ اس بات کو یقینی بنائیں کہ [عمران] خان کی نظر بندی پوری طرح سے بین الاقوامی اصولوں اور معیارات کے مطابق ہو۔‘
یاد رہے کہ رواں سال ستمبر میں عمران خان کی قانونی ٹیم نے سابق وزیرِ اعظم اور ان کی اہلیہ کے ساتھ جیل میں ناروا سلوک کے خلاف اقوام متحدہ کے ایک خصوصی نمائندے سے رجوع کیا تھا۔
اقوامِ متحدہ کی نمائندہ خصوصی کی جانب سے جاری بیان میں کہا گیا ہے کہ 26 ستمبر 2023 کو راولپنڈی کی اڈیالہ جیل منتقل کیے جانے کے بعد سے عمران خان کو مبینہ طور پر حد سے زیادہ قید تنہائی میں رکھا گیا ہے جہاں انھیں دن میں 23 گھنٹے ان کے سیل میں رکھا جاتا ہے جبکہ بیرونی دنیا تک ان کی رسائی بھی انتہائی محدود ہے۔
ان کا مزید کہنا ہے کہ عمران خان کے سیل کی مبینہ طور پر کیمرے سے مسلسل نگرانی کی جاتی ہے۔

### Article 96 ###
ٹوپی، اجرک اور ایئر پورٹ پر والہانہ استقبال سے شروع ہونے والا وزیرِ اعلی خیبر پختونخوا کا دورہ سندھ  بھی تلخی اور الزام تراشیوں میں تبدیل ہو گیا۔
پی ٹی آئی نے الزام عائد کیا ہے کہ اتوار کو مزارِ قائد پر جلسے کو روکنے کے لیے شیلنگ اور لاٹھی جارج کیا گیا، جبکہ سندھ حکومت کا کہنا ہے کہ پی ٹی آئی نے ’شرائط کی خلاف ورزی کی اور ریاستی اداروں کے خلاف نعرے بازی بھی کی۔‘
سہیل آفریدی کے چار روزہ  دورہ سندھ کا آغاز جمعے کو اُس وقت گرمجوشی سے ہوا تھا، جب سندھ کے صوبائی وزیر سعید غنی نے کراچی ایئر پورٹ پر وزیرِ اعلیٰ خیبر پختونخوا کا استقبال کیا تھا۔ سعید غنی نے اُنھیں روایتی سندھی ٹوپی اور اجرک پہنائی تھی۔
سعید غنی کے اس اقدام کو مختلف حلقوں کی جانب سے سراہا گیا تھا، کیونکہ اس سے قبل سہیل آفریدی کے دورہ  پنجاب کے دوران پی ٹی آئی نے رکاوٹیں ڈالنے اور مہمان نوازی کی روایات توڑنے کے الزامات عائد کیے تھے۔
لیکن اتوار کی صبح اُس وقت صورتحال تبدیل ہو گئیجب سہیل آفریدی نے ایکس پر لکھا کہ ’حیدر آباد سے کراچی واپسی کے دوران اُن کے قافلے کے راستے میں رکاوٹیں کھڑی کی گئیں‘ جس کی وجہ سے وہ ایک سنسان راستے سے صبح سویرے کراچی پہنچے۔
سہیل آفریدی کا کہنا تھا کہ ’جو روایات ایک صوبے کے وزیراعلیٰ کے ساتھ دوسرے صوبوں میں بنائی جا رہی ہیں، یہ مستقبل قریب میں نقصاندہ ثابت ہوں گی۔‘
بعدازاں پاکستان تحریکِ انصاف نے الزام عائد کیا کہ اتوار کی شام کارکنوں کو مزارِ قائد پر تحریکِ انصاف کے جلسے میں آنے سے روکا گیا اور شہر میں کنٹینر لگا کر راستے بند کیے گئے۔
سہیل آفریدی نے کارکنوں کو مزارِ قائد آنے سے روکنے کے لیے پولیس پر شیلنگ کا بھی الزام عائد کیا۔
دوسری جانب سندھ کے صوبائی وزیر ناصر حسین شاہ نے کہا ہے کہ اگر سہیل آفریدی کو اُن کے بقول کوئی شکایت ہے تو اس پر وہ ’معذرت‘ کرتے ہیں۔
جیو نیوز کے پروگرام ’نیا پاکستان‘ میں گفتگو کرتے ہوئے ناصر حسین شاہ کا کہنا تھا کہ صدر آصف زرداری کی ہدایت پر ہی ایئر پورٹ پر سہیل آفریدی کا استقبال کیا گیا تھا۔
اُن کا کہنا تھا کہ ’پی ٹی آئی سے کہا گیا تھا کہ وہ سڑک کے بجائے باغ جناح گراؤنڈ میں جلسہ کر لیں، لیکن اُن کا اصرار تھا کہ وہ ہر صورت سڑک پر ہی جلسہ کریں گے۔‘
حیدر آباد سے واپسی پر قافلے کا راستہ تبدیل کرنے کے الزام پر ناصر حسین شاہ کا کہنا تھا کہ پولیس کی نفری وزیر اعلیٰ خیبر پختونخوا کے ساتھ تھی اور اُنھیں محفوظ راستے سے ہی کراچی پہنچایا گیا۔
اُن کا کہنا تھا کہ ’سندھ حکومت کی جانب سے استقبال کے باوجود سہیل آفریدی نے اپنی تقاریر میں پیپلز پارٹی کی قیادت اور سندھ حکومت کو نشانہ بنایا، جس سے بدمزگی پیدا ہوئی۔‘
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
پاکستان تحریکِ انصاف کے مطابق وزیرِ اعلیٰ سہیل آفریدی کا دورہ کراچی عمران خان کی ہدایت پر شروع کی جانے والی ’سٹریٹ موومنٹ‘ کا حصہ ہے۔
سہیل آفریدی اپنے دورے کے دوران حیدر آباد بھی گئے جبکہ کراچی میں بھی اُنھوں نے مختلف تقاریب سے خطاب کیا۔
لیکن اتوار کو پاکستان تحریکِ انصاف کی جانب سے مزارِ قائد پر جلسے کا اعلان کیا گیا تھا اور اس دوران پولیس کی بھاری نفری باغ جناح کے اطراف تعینات کی گئی تھی۔
اس دوران پاکستان تحریکِ انصاف کے رہنما حلیم عادل شیخ نے ’ایکس‘ پر کچھ ویڈیوز پوسٹ کیں، جن میں پولیس اہلکاروں کو شیلنگ کرتے ہوئے دیکھا جا سکتا ہے۔
حلیم عادل شیخ نے الزام عائد کیا کہ نہتے کارکنوں پر پولیس کی جانب سے شیلنگ کی گئی۔
اس دوران باغ جناح گراؤنڈ کے اطراف پولیس اور پی ٹی آئی کے کارکنوں کے درمیان جھڑپیں بھی ہوتی رہیں اور پولیس نے کچھ کارکنوں کو حراست میں بھی لیا۔
پاکستان تحریک انصاف نے ابتداً باغ جناح گراونڈ میں جلسے کا اعلان کیا تھا اور سندھ حکومت نے اس کے لیے این او سی بھی جاری کیا تھا۔
لیکن تحریک انصاف نے الزام لگایا گیا کہ این او سی جاری کرنے میں تاخیر کی گئی، اس لیے مزار قائد کے باہر اب ریلی نکالی جائے گی۔
حلیم عادل شیخ نے الزام لگایا کہ ’سندھ حکومت نے جان بوجھ کر این او سی تاخیر سے دیا، کارکنوں کو باغ جناح سے نکالا گیا، گیٹ بند کیے گئے اور رات گئے پولیس تشدد اور گرفتاریاں کی گئیں۔‘
پاکستان تحریکِ انصاف کے الزامات پر ردعمل دیتے ہوئے سندھ کے سینئر وزیر شرجیل انعام میمن نے کہا کہ ’پی ٹی آئی کو سندھ میں سیاسی سرگرمیاں کرنے کی اجازت دی گئی۔ لیکن اُنھوں نے کچھ شرائط پرعمل نہیں کیا۔‘
ایک بیان میں شرجیل میمن کا کہنا تھا کہ ’جس طرح سے سہیل آفریدی کا کراچی میں استقبال کیا گیا، اس کی سب نے تعریف کی۔‘
شرجیل میمن کا کہنا تھا کہ ’پی ٹی آئی کو کراچی کے باغ جناح میں جلسہ کرنے کی اجازت دی گئی تھی۔ لیکن جس طرح سڑکوں پر ریلیاں نکالی گئی، اس کی وجہ سے ٹریفک کے نظام میں خلل پڑا۔‘
پاکستان پیپلز پارٹی کی جانب سے سہیل آفریدی کے استقبال اور پھر رکاوٹیں کھڑی کرنے کے الزامات پر ردِعمل دیتے ہوئے سندھ حکومت کی ترجمان سعید جاوید نے کہا ہے کہ ’ہلڑ بازی اور ریاستی اداروں کے خلاف نعرے بازی کی اجازت نہیں دی جا سکتی۔‘
بی بی سی سے گفتگو کرتے ہوئے اُنھوں نے دعویٰ کیا کہ مزار قائد کے باہر پی ٹی آئی کی ریلی ایک ’فلاپ شو‘ تھا۔
اُن کا کہنا تھا کہ ’تحریک انصاف کا باغ جناح گراونڈ میں جلسہ کرنے کی اجازت دی گئی تھی۔ لیکن وہاں لوگ نہیں آئے اور انھوں نے سڑک پر ہی لوگوں سے خطاب کیا۔‘
لاٹھی چارج اور شیلنگ کے الزامات کا جواب دیتے ہوئے سعدیہ جاوید کا کہنا تھا کہ ’جب پولیس پر حملہ کیا جائے گا، میڈیا پرسنز سے بدتمیزی کی جائے گی۔ ہلڑ بازئ اور ریاستی اداروں کے خلاف نعرے بازی ہوگی تو اس بات کی اجازت تو نہیں دی جا سکتی ہے اس وجہ سے پولیس نے اپنے ردِعمل کا اظہار کیا۔‘
تجزیہ کار اور صحافی جبار ناصر سندھ حکومت کی جانب سے پی ٹی آئی کے جلسے کو فلاپ شو قرار دینے کے دعوے پر کہتے ہیں کہ ’وہاں روشنی کا انتظام نہیں تھا۔ اس لیے کیمرے دُور تک مجمعہ نہیں دکھا سکے۔‘
اُن کا کہنا تھا کہ ’اس ریلی کے ڈرون شاٹس بھی نہیں تھے اور یہی وجہ ہے کہ تحریک انصاف بڑی ریلی کا دعوی کر رہی ہے۔‘
صحافی دودو چانڈیو صبح گیارہ بجے سے رات گیارہ بجے تک جناح گراونڈ میں موجود تھے۔
اُن کے بقول جلسے میں 30 ہزار کے قریب لوگ موجود تھے اور ’پی ٹی آئی کا کارکن جو گھر بیٹھا تھا، وہ بھی اتوار کو باہر نکلا۔‘
ان کے مطابق ’جلسہ گاہ کو چاروں اطراف سے پولیس نے صبح سے گھیر رکھا تھا کارکنوں پر لاٹھی چارج بھی ہوا واٹر کینن بھی چلی لیکن کارکن مکمل طور پر منشتر نہیں ہوئے۔‘
اُن کے بقول اُنھوں نے رکاوٹیں دور کیں اور آگے بھی بڑھتے رہے ساڑھے تین بجے کے قریب پولیس نے رویہ تبدیل کیا۔
’کوئی اسٹیج موجود نہیں تھا جس کے گرد لوگ جمع ہوتے، اس لیے ادھر اُدھر بیٹھے رہے جب سردی بڑھ گئی تو وہ آگ جلا کر بیٹھ گئے۔ ساڑھے نو بجے کے قریب سہیل آفریدی جلسہ گاہ پہنچے ہیں اس وقت تک لوگ موجود تھے۔‘
دسمبر 2025 کے اواخر میں سہیل آفریدی ’عمران خان کی ہدایت پر‘ لاہور کا دورہ کر رہے تھے جس کے بارے میں انھوں نے بعد ازاں ایک احتجاجی مراسلہ بھی پنجاب کی وزیر اعلیٰ مریم نواز کو لکھا تھا۔
انھوں نے دعویٰ کیا تھا کہ ان کی آمد کے موقع پر ’پنجاب حکومت کی نگرانی میں‘ نہ صرف پی ٹی آئی کے کارکنان کی گرفتاریاں کی گئیں بلکہ لاہور کے شہریوں کو ’مارکیٹیں اور عوامی مقامات کی بندش کر کے تکلیف دی گئی۔ موٹروے ریسٹ ایریا تک بند رکھا گیا۔‘
جب ہم نے اس بارے میں پنجاب کی وزیر اطلاعات عظمیٰ بخاری سے پوچھا تو ان کا دعویٰ تھا کہ پنجاب میں سہیل آفریدی اور پی ٹی آئی کے کارکنوں نے ٹول پلازہ اور سروس سٹیشنز پر بدتمیزی کی تھی۔ ’یہ پنجاب اسمبلی میں اپنے گارڈز کے ساتھ گھسے اور لوگوں کو مارا پیٹا۔‘
انھوں نے کہا کہ ’یہ سب حرکتیں انھوں نے کراچی میں نہیں کیں تو اسی لیے وہاں انھیں بہتر صورتحال ملی۔ احترام ہمیشہ کمایا جاتا ہے، آپ کو اچھا رویہ دکھانا پڑتا ہے۔‘
عظمی بخاری کا کہنا تھا کہ ’جو حرکتیں انھوں نے پنجاب میں کیں، وہ اس سے سیکھ چکے ہیں۔ اگر پنجاب میں بھی وہ بدتمیزی نہ کرتے تو یہاں بھی ان کے لیے مسائل نہ ہوتے۔‘
ان کا کہنا تھا کہ تحریک انصاف نے پنجاب میں اپنے لیے مسائل ’خود پیدا کیے تھے۔‘
پنجاب حکومت کی ترجمان کا کہنا تھا کہ پی ٹی آئی کی طرف سے یہ بے بنیاد الزام لگایا گیا کہ سہیل آفریدی کی آمد کے موقع پر پنجاب اسمبلی میں ٹک ٹاکرز کو پیسے دے کر بُلایا گیا تھا تاکہ ان کی وزیر اعلیٰ خیبر پختونخوا کے ساتھ تلخ کلامی ہو۔
عظمی بخاری نے کہا کہ وہ ان الزامات پر پنجاب اسمبلی کے اپوزیشن لیڈر کے خلاف ہتک عزت کا دعویٰ دائر کرنے کا ارادہ رکھتی ہیں۔
’ان کو یہ ثابت کرنا ہوگا کہ کون سے لوگوں کو پیسے دے کر میں نے بھیجا تھا یا جو صحافی نہیں تھے۔‘

### Article 97 ###
جمعے کے روز سوشل میڈیا پر مقامی ذرائع کے حوالے سے کچھ خبریں گردش کرنی شروع ہوئیں، جن میں دعویٰ کیا گیا کہ بنوں سے ایسی اطلاعات موصول ہو رہی ہیں کہ عسکریت پسندوں کے ایک گروہ نے ڈرون شکن بندوق (اینٹی ڈرون گن) حاصل کر لی ہے۔
مقامی ذرائع کے حوالے سے چلنے والی خبروں کے مطابق عسکریت پسند گروہ اتحاد المجاہدین پاکستان کے ارکان نے مبینہ طور پر جو آلات اپنے قبضے میں لیے ہیں وہ ڈرون آپریشنز میں مداخلت کرنے کی صلاحیت رکھتے ہیں۔
ان تمام تر افواہوں کی بنیاد بظاہر ایک تصویر تھی، جس میں گہرے رنگ کی شلوار قمیض میں ملبوس ایک شخص زمین پر ایک گن کیس نما ڈبا لیے بیٹھا ہے جبکہ ساتھ ہی ایک ٹرائی پوڈ سٹینڈ پر ایک گن نصب ہے۔
تصویر میں دکھائی دینے والی بندوق کے اوپری حصے پر ٹیلی سکوپ نصب ہے جبکہ اس کے پچھلے حصے پر ایک سبز اور سفید رنگ کا لوگو بنا ہوا ہے جو کہ واضح نہیں۔
سوشل میڈیا پر وائرل ہونے والی تصویر میں عقب میں دیوار پر ایک سفید رنگ کا جھنڈا آویزاں ہے، جس کے اوپری حصے پر کلمہ جبکہ نیچے تنظیم کا نام لکھا ہوا ہے۔
اس بارے میں تصدیق نہیں ہو سکی ہے کہ یہ تصویر کب کی ہے اور نہ ہی ان دعوؤں کی تصدیق ہو سکی ہے کہ آیا واقعی اس عسکریت پسند گروہ نے اینٹی ڈرون گن حاصل کر لی ہے یا نہیں۔
تاہم اس تصویر کے وائرل ہونے کے بعد سوشل میڈیا پر صارفین میں ایک نئی بحث چھڑ گئی اور کچھ صارفین سوال اٹھاتے ہوئے نظر آئے کہ یہ جدید ہتھیار کیسے عسکریت پسندوں کے ہاتھ لگے ہیں؟ جبکہ کئی افراد دعویٰ کرتے ہوئے نظر آئے کہ یہ وہی ہتھیار ہیں جو خیبر پختونخوا حکومت کو دیے گئے ہیں۔
احمد منصور نامی صحافی نے ایکس پر دعویٰ کیا کہ ’خیبرپختونخوا حکومت کی جانب سے پولیس کو دیے گئے ڈرون جیمرز دہشت گردوں کے پاس پہنچ گئے ہیں۔‘
انھوں نے ایکس پر اپنی پوسٹ کے ساتھ ایک تصویر شیئر کی، جس میں ایک طرف مبینہ عسکریت پسند گروہ کی تصویر تھی جس میں اینٹی ڈرون گن دکھائی دے رہی ہے جبکہ دوسری جانب لگائی گئی تصویر میں وزیرِ اعلیٰ خیبر پختونخوا سہیل آفریدی بظاہر اس ہی ڈیزائن کی ایک اینٹی ڈرون گن صوبے کے اعلیٰ پولیس اہلکاروں کے حوالے کرتے دیکھے جا سکتے ہیں۔
اس پوسٹ میں دعویٰ کیا گیا ہے کہ تصویر میں وزیرِ اعلی کی جانب سے پولیس کو جو گن دی جا رہی ہے وہ سفراہ ڈرون جیمر ہے، جو چند روز پہلے ہی خیبر پختونخوا پولیس کے حوالی کیا گیا ہے جبکہ ویسی ہی بندوق عسکریت پسندوں کی جانب سے شیئر کی جانے والی تصویر میں بھی نظر آ رہی ہے۔
کئی صارفین تصویر میں گن کے پچھلے حصے پر نظر آنے والے لوگو (نشان) کے بارے میں دعویٰ کرتے نظر آئے کہ جو جیمرز خیبر پختونخوا حکومت کو دیے گئے تھے ان پر بھی ہو بہو ایسا ہی لوگو بنا ہوا تھا۔
صارفین کا دعویٰ ہے کہ یہ وزارتِ دفاع کے ماتحت ادارے نیشنل الیکرونکس کمپلیکس آف پاکستان یا نیکوپ کا لوگو ہے۔
خیال رہے کہ پیر کے روز پشاور میں پولیس لائن میں ہونے والی ایک تقریب کے دوران وزیرِ اعلیٰ خیبر پختونخوا سہیل آفریدی نے بلٹ پروف گاڑیاں، اسلحہ اور جدید آلات پشاور پولیس کے حکام کے حوالے کیا تھا۔
صوبائی حکومت کی جانب سے پولیس کو دیے گئے جدید اسلحے میں اینٹی ڈرون گن اور اینٹی ڈرون سسٹم بھی شامل تھے۔
وزیرِ اعلیٰ خیبر پختونخوا کے فوکل پرسن برائے ڈیجیٹل میڈیا نے صحافی احمد منصور کے پوسٹ کی جواب میں لکھا ہے کہ ’سوشل میڈیا پر بعض اکاؤنٹس کی جانب سے خیبرپختونخوا پولیس کے جدید اینٹی ڈرون اسلحہ کے طالبان کے قبضے میں جانے سے متعلق جو خبریں گردش کر رہی ہیں، وہ سراسر جھوٹ، بے بنیاد اور حقائق کے منافی ہیں۔‘
انھوں نے دعویٰ کیا کہ ’انسپکٹر جنرل پولیس کے مطابق خیبرپختونخوا پولیس کا اینٹی ڈرون اسلحہ لاجسٹک سٹور میں محفوظ ہے، لہذا اس حوالے سے پھیلائی جانے والی افواہوں کا حقیقت سے کوئی تعلق نہیں۔‘
خیبر پختونخوا پولیس کے ایکس ہینڈل سے بھی جاری ایک بیان میں کہا گیا ہے کہ خیبر پختونخوا پولیس کے حوالے کیے گئے جدید اسلحے اور اینٹی ڈرون گنز کی نسبت سے سوشل میڈیا پر چلنے والی خبروں میں کوئی صداقت نہیں۔ ’جدید اسلحہ اور اینٹی ڈرون گنز معائنے کے بعد اضلاع کی پولیس کو حوالے کرنے کے مراحل میں ہیں۔‘
گذشتہ کچھ عرصے کے دوران پاکستان کے سابقہ قبائلی علاقوں اور ضلع بنوں میں کواڈ کاپٹر یا ڈرونز کے ذریعے حملوں کی مسلسل اطلاعات موصول ہو رہی ہیں۔ حکام کا دعویٰ ہے کہ اب شدت پسندوں کی جانب سے حملوں کے لیے کواڈ کاپٹرز کا استعمال کیا جا رہا ہے۔
رواں سال ستمبر میں بی بی سی سے بات کرتے ہوئے سینیئر صحافی اور تجزیہ کار احسان اللہ ٹیپو محسود نے بتایا تھا کہ خیبر پختونخوا میں شدت پسند سستے چینی کواڈ کاپٹر میں رد و بدل کر کے اور ان میں بارودی مواد نصب کر کے حملوں کے لیے استعمال کر رہے ہیں۔
احسان اللہ ٹیپو محسود کے مطابق کالعدم عسکریت پسند تنظیمیں جیسا کہ اتحاد المجاہدین پاکستان اور طالبان کے حافظ گل بہادر گروپ کی جانب سے یہ کواڈ کاپٹر استعمال کرنے کی اطلاعات موصول ہوئی ہیں اور ان تنظیموں کی جانب سے تھانوں پر حملوں کے بعد ویڈیوز بھی جاری کی گئی ہیں۔
سکیورٹی اداروں کی جانب سے ان ڈرون حملوں کو روکنے کے مختلف لائحہ عمل اپنائے جا رہے ہیں اور خیبر پختونخوا حکومت کی جانب سے پولیس کو دیے گئے اینٹی ڈرون گنز اور اینٹی ڈرن سسٹم اس ہی حکمتِ عملی کا حصہ ہیں۔
سفراہ ڈرون جیمنگ گن ایک ایسا ہی ہتھیار ہے جو ان چھوٹے کمرشل ڈرونز کے خلاف استعمال کرنے کے لیے بنایا گیا ہے۔ پاکستان کے وزارتِ دفاع کے ماتحت ادارے نیشنل الیکرونکس کمپلیکس آف پاکستان یا نیکوپ کی جانب سے مقامی طور پر تیار کردہ یہ ہتھیار ڈرون جیمنگ کی صلاحیت رکھتا ہے۔
یہ آلہ کسی بھی کمرشل ڈرون کو روکنے کی صلاحیت رکھتا ہے جس کے بعد وہ ڈرون یہ تو اپنا مشن چھوڑنے پر مجبور ہو جاتا ہے یا اسے لینڈ کرنا پڑ جاتا ہے۔
نیکوپ کی ویب سائٹ پر دستیاب معلومات کے مطابق یہ اینٹی ڈرون گن ڈرون اور اس کے کنٹرولر کے درمیان تمام مواصلات کو منقطع کر دیتی ہے۔ اس کے علاوہ گراؤنڈ سے ڈرون کے ذریعے تصاویر اور ویڈیوز حاصل کرنے کا کنٹرول بھی ختم کر دیتی ہے۔
ادارے کا کہنا ہے کہ اس گن کی رینج ڈیڑھ کلو میٹر ہے اور ایک بیٹری میں یہ مسلسل 40 منٹ تک استعمال کی جا سکتی ہے اور اس دوران اس سے 70 سے 80 فائربھی کیے جا سکتے ہیں۔
نیکوپ کے مطابق یہ منفی 10 ڈگری سے 55 ڈگری سینٹی گریڈ کے حالات میں کام کر سکتی ہے۔
رواں سال نومبر میں کراچی میں منعقد ہونے والی پاکستان انٹرنیشنل میری ٹائم ایکسپو اینڈ کانفرنس کے موقع پر سفراہ ڈرون جیمنگ گن کی نمائش کی گئی تھی۔ نیکوپ نے اس موقع پر یہ گن سندھ کے گورنر کامران ٹیسوری کو بھی پیش کی تھی۔
پاکستان کے سرکاری میڈیا کے مطابق دسمبر کے اوائل میں مصر کے دارالحکومت میں ہونے والی ایک اسلحے کی  نمائش کے دوران بھی پاکستان کی جانب سے یہ اینٹی ڈرون گن پیش کی گئی تھی۔

### Article 98 ###
لاہور کی گلیوں کو دیکھنے سے ہی آپ کو پتا لگ جائے گا کہ بسنت لوٹ آئی ہے۔ کوئی بجلی کی تاروں سے پتنگ نکال رہا ہے، کہیں دور ڈھول کی تھاپ سنائی دے رہی ہے، اور جب آپ اندرون شہر کی تنگ گلیوں میں سر اٹھا کر دیکھتے ہیں تو آسمان پر رنگین دکھائی دیتا ہے۔ یہ جشن فضاؤں میں منایا جا رہا ہے۔
جیسے ہی سورج شہر کی فضاؤں میں نمودار ہوتا ہے، ہر چھت پر خاندان اور دوست دکھائی دیتے ہیں، ہنستے، شور مچاتے اور دیکھتے ہوئے کہ پتنگیں کس طرح آسمان میں دائیں بائیں جھولتی، چکر کاٹتی اور بلند پرواز کرتی ہیں۔
ابو بکر مجھے بتاتے ہیں کہ ’یہ واقعی مشکل ہے!‘۔
25 سالہ ٹیک انجینیئر کو یہ گُر ان کے کزن نے سکھایا ہے، جو ڈور کی ہلکی جنبش سے پتنگ کو اور بلند کرتے جا رہے ہیں۔
’ہم سب یہاں بہت پُرجوش ہیں، بزرگوں کو پتنگ اُڑانا آتا ہے، لیکن ہم جین زی والے نہیں جانتے۔‘
یہ تہوار تقریباً دو دہائیوں بعد لوٹا ہے۔ بہار کے آغاز کی علامت یہ جشن صدیوں پرانا ہے، لیکن 2007 میں اس پر پابندی لگا دی گئی تھی کیونکہ کئی برسوں تک تیز ڈور، گرنے اور ہوائی فائرنگ کے باعث زخمی اور ہلاکتیں ہوتی رہیں۔
اس کا مطلب ہے کہ یہ بہت سے لوگوں کے لیے یہ پہلا موقع ہے کہ وہ پتنگ اُڑا رہے ہیں، انھوں نے لاہور کے آسمان کو کبھی یوں نہیں دیکھا۔ جبکہ کچھ کئی برسوں بعد دوبارہ اپنی مہارت آزما رہے ہیں۔
48 سالہ کنول امین مجھے بتاتی ہیں کہ ’یہ میل جول ہے، یہ محبت ہے۔ پتنگ اُڑانا ٹھیک ہے، لیکن اصل چیز تعلق قائم کرنا ہے۔ وہ کہتی ہیں کہ ’مجھے یہ نظارا اور اچھی خوراک کھانا پسند ہے۔‘
کاشف صدیقی پیشے کے اعتبار سے فارماسسٹ ہیں، مگر وہ مانتے ہیں کہ ان کی پتنگ اڑانے کی مہارت کچھ کم ہو گئی ہے۔ وہ مجھے اپنی آخری بسنت کی تصویریں دکھاتے ہیں۔۔ اُس وقت کاشف کا بیٹا تین برس کا تھا۔ اب ان کا بیٹا اپنے بچوں کے ساتھ یہاں موجود ہے۔
وہ کہتے ہیں کہ ’یہ لاہور والوں کے لیے خاص (تہوار) ہے۔۔ یہ ہمارے خون میں دوڑتا ہے۔ یہ صرف پتنگ اور ڈور کی بات نہیں، یہ روایت ہے۔ میرے والد اور ان کے والد بھی یہ کرتے تھے۔‘
کاشف کی 60 برس کی خالہ مینا سکندر بسنت منانے میامی سے یہاں آئی ہیں۔ وہ یہ موقع کھونا نہیں چاہتی تھیں۔
وہ کہتی ہیں کہ ’مجھے اس تہوار سے بہت لگاؤ ہے۔ یہ سفر بالکل قابلِ قدر تھا!‘
پتنگ بازی محض خوبصورتی کا ہی کھیل نہیں، بلکہ یہ ایک مقابلہ بھی ہوتا ہے کہ کس طرح مخالف کی پتنگ کو آسمان سے کاٹ کر گرایا جائے۔
یہی وجہ ہے کہ ڈور کو اور زیادہ تیز اور مضبوط بنانے کی دوڑ شروع ہوئی۔۔ کچھ ڈوریں پسا ہوا شیشہ لگا کر تیار کی گئیں، کچھ دھات یا کیمیائی مواد سے بنائی جاتی تھیں جو ٹوٹتی نہیں تھیں۔
ہر بسنت میں اموات ہوتی رہیں، جن میں بچے بھی شامل تھے۔ یہ خاص طور پر موٹر سائیکل سواروں کے لیے خطرناک تھا، جو سڑک پر تنی ہوئی ڈور میں پھنس کر اپنی گردن کٹوا بیٹھتے۔
جشن کے دوران ہوائی فائرنگ اور چھتوں سے گرنے کے واقعات بھی زخمیوں اور ہلاکتوں کا باعث بنتے رہے۔
تہوار کو محفوظ بنانے کی کوشش میں اب اسے صرف تین دن تک محدود کر دیا گیا ہے۔
موٹر سائیکل سواروں کو لوہے کی سلاخیں دی گئی ہیں جو ہینڈل کے درمیان اوپر کی طرف نکلی ہوئی ہیں، تاکہ اگر وہ کسی ڈور میں پھنس جائیں تو وہ ان کی گردن کے گرد نہ لپٹ سکے۔ بڑی پتنگوں پر پابندی ہے کیونکہ ان کے لیے زیادہ مضبوط ڈور درکار ہوتی ہے اور حکام کے مطابق اس سے خطرہ بڑھ جاتا ہے۔
کچھ گلیوں پر جال لگائے گئے ہیں۔ پچھلے برسوں میں دھاتی ڈوریں بجلی کی تاروں پر گر جاتی تھیں، جس سے انھیں پکڑنے والوں کو جھٹکا لگتا اور تاریں شارٹ سرکٹ کر جاتی تھیں۔
تہوار کے باضابطہ آغاز سے قبل کسی کو پتنگ اُڑانے سے روکنے کے لیے، یکم فروری سے پہلے فروخت ہونے والی تمام پتنگیں ضبط کر لی گئیں، ساتھ ہی وہ ڈور بھی جو خطرناک سمجھی جاتی تھی۔
لاہور پولیس کے ڈپٹی انسپکٹر جنرل فیصل کامران نے ہمیں وہ پتنگیں اور ڈور دکھائی ہیں جنھیں ان کی ٹیم نے ضبط کیا۔ ان کے مطابق یہ تعداد ایک لاکھ سے زائد پتنگوں اور 2,100 ڈور کے ’رولز‘ پر مشتمل ہے۔
ان کے اہلکار ڈرونز، موقع پر موجود پولیس اور دوبارہ نصب کیے گئے سی سی ٹی وی کیمروں کے ذریعے آسمان اور چھتوں کی نگرانی کر رہے ہیں۔
وہ کہتے ہیں کہ ’یہ تمام کیمرے ہماری مرکزی سڑکوں کی نگرانی کر رہے تھے۔‘ لاہور کی چھتوں کی طرف اشارہ کرتے ہوئے ان کا کہنا تھا کہ ’ہمارے پاس اچھا منظر ہے تاکہ یہ دیکھ سکیں کہ کہیں کوئی ممنوعہ مواد یا ہتھیار استعمال تو نہیں کر رہا۔‘
وہ کہتے ہیں کہ بسنت ختم ہونے کے بعد کیمرے دوبارہ سڑکوں کی طرف موڑ دیے جائیں گے۔
بہت سے لوگ امید کر رہے ہیں کہ یہ اقدامات کامیاب ثابت ہوں گے۔۔۔ خاص طور پر پنجاب حکومت، جس نے بسنت کو واپس لانے اور اس کے فروغ کا فیصلہ کیا ہے۔
موچی گیٹ کی تنگ گلیوں میں گاہک اپنی کاغذی پتنگیں سر کے اوپر اٹھائے رکھتے ہیں تاکہ بھیڑ میں سے گزرتے ہوئے اور کبھی کبھار آہستہ چلتی موٹر سائیکل کے پاس سے نکلتے وقت وہ پھٹ نہ جائیں۔
پتنگ فروشوں میں سے ایک، عثمان، مجھے بتاتے ہیں کہ انھوں نے صرف چند دنوں میں سات ہزار سے زیادہ پتنگیں فروخت کی ہیں۔
یوسف صلاح الدین کئی دہائیوں سے اس تہوار کے بڑے حامی اور وکیل رہے ہیں۔
سنہ 1980 کی دہائی میں انھوں نے پاکستان کی نمایاں شخصیات کو بسنت میں مدعو کیا اور میڈیا کو بھی کوریج کے لیے بلایا تاکہ اس کی شہرت بڑھے۔
وہ کہتے ہیں کہ یہ شہر کے لیے مالی طور پر بھی اہمیت کا حامل ہے۔
یوسف صلاح الدین کہتے ہیں کہ ’بہت زیادہ آمدنی ہوتی تھی اور وہ آمدنی سب سے غریب لوگوں تک پہنچتی تھی۔۔ دکانداروں، پرانے شہر کے ریستوران، کپڑے رنگنے والے، جوتے اور چوڑیاں بیچنے والے، سب اس سے مستفید ہوتے تھے۔
اور پھر ہوٹل مکمل طور پر بُک ہو جاتے تھے، اضافی پروازیں بھی آتی تھیں۔
یوسف صلاح الدین کی اس تہوار سے جڑی پہلی یادیں اُس وقت کی ہیں جب وہ خود پتنگ اُڑانے کی عمر کے نہیں تھے، بلکہ چھتوں پر دوڑتے ہوئے وہ پتنگیں پکڑتے تھے جن کی ڈور کٹ جاتی تھی۔
اس ہفتے کے آخر میں جب لاہور کے آسمان پر اتنی بڑی تعداد میں پتنگیں اُڑتی دیکھیں تو وہ جذباتی ہو گئے۔
’یہ (تہوار) ہمیشہ ہمارا حصہ رہا ہے، مجھے شہر پتنگوں کے بغیر یاد ہی نہیں۔‘
اس کا مطلب یہ نہیں کہ وہ خود پتنگ اُڑانا چاہتے ہیں۔
یوسف صلاح الدین کا کہنا ہے کہ ’مجھ میں اب صبر نہیں، میں نے کل رات ایک پتنگ اُڑائی اور وہ کٹ گئی۔ تو میں نے کہا، اب اور نہیں ۔۔ بس ختم!‘

### Article 99 ###
انٹرنیشنل مانیٹری فنڈ (آئی ایم ایف) نے پاکستان کے لیے قرض کی نئی قسط کی منظوری اور منتقلی کے ساتھ ہی پاکستان کے لیے اپنے پروگرام کا دوسرا جائزہ شائع کیا ہے جس میں ان کی سٹاف لیول رپورٹ میں پاکستان کے لیے لگ بھگ گیارہ نئی شرائط تجویز کی گئی ہیں۔
ان میں زیادہ تر کا تعلق آئی ایم ایف کی اس گورننس اینڈ کرپشن ڈائیگناسٹک اسیسمنٹ رپورٹ سے ہے جو عالمی مالیاتی ادارے نے رواں برس حال ہی میں جاری کی تھی جسے پاکستان کی وزارت خزانہ کی ویب سائٹ پر بھی شائع کیا گیا تھا۔
اس رپورٹ میں پاکستان کے کئی حکومتی اداروں میں کرپشن کے حوالے سے درپیش مشکلات اور پاکستان میں قانونی اور حکومتی نظم و ضبط میں کمزوریوں کی نشاندہی کی گئی ہے۔
آئی ایم ایف کی شرط یہ تھی پاکستانی کی حکومت کے کہنے پر ترتیب دی جانے والی اس رپورٹ کو حکومت پہلے شائع کرے گی اور اس کے بعد اس میں جن کمزوریوں کی نشاندہی کی گئی ہے ان کے خاتمے کے لیے ایک جامع منصوبہ بنائے گی، جو کہ ایک عوامی دستاویز ہو گی۔
آئی ایم ایف نے اپنے دوسرے ریویو اور سٹاف لیول جائزے میں کہا ہے کہ پاکستانی حکومت نے اس رپورٹ کو مقررہ ڈیڈ لائن کے بعد شائع ضرور کیا ہے تاہم اس کے لیے 'ایکشن پلان' تاحال ترتیب نہیں دیا۔
نئی شرائط میں اب آئی ایم ایف نے یہ بھی کہا ہے کہ پاکستان کو یہ رپورٹ شائع کرنے میں تاخیر ہوئی اور اس پر اسے سٹیک ہولڈرز کے ساتھ بات چیت کی ضرورت ہے۔ اس لیے اس رپورٹ کے حوالے سے ایکشن پلان بنانے اور شائع کرنے میں تاخیر ہو گی۔
آئی ایم ایف نے کہا کہ اب یہ ایکشن پلان رواں برس کے خاتمے سے پہلے پاکستان کو بنانا اور شائع کرنا ہے۔
کرپشن کے خلاف اقدامات کے ساتھ ساتھ نئی شرائط میں آئی ایم ایف نے چند ٹیکس بڑھانے کی بھی تجویز دی ہے۔ ان میں کھاد اور کیڑے مار ادویات پر عائد وفاقی ایکسائز ڈیوٹی کی شرح کو پانچ فیصد تک بڑھایا جا سکتا ہے۔
ماہرین کا کہنا ہے کہ آئی ایم ایف کی نئی شرائط سے ایک طرف کرپشن میں کمی لانے کے اقدامات سے اور بنیادی ضروری اشیا جیسا کہ چینی اور گندم کی مارکیٹ پر عائد تجارتی پابندیوں سے عام عوام کو فائدہ پہنچنے کی امید ہے۔ تاہم دوسری طرف ٹیکس بڑھنے سے خاص طور پر کسانوں پر بوجھ مزید بڑھنے کا خطرہ ہے۔
یہ جاننے سے پہلے کے ان نئی شرائط کا عام آدمی کی زندگی پر کیا اثر پڑ سکتا ہے، ایک نظر ان شرائط پر ڈالتے ہیں جو آئی ایم ایف نے تجویز کی ہیں۔
پاکستان کو مختلف اقساط میں مجموعی طور پر سات ارب ڈالر کا قرضہ دینے پر رضامند ہونے والے عالمی مالیاتی ادارے آئی ایم ایف کی نئی شرائط میں زیادہ نمایاں طور پر کرپشن اور نظم و ضبط کی بہتری کے حوالے سے تجاویز شامل ہیں۔
ان میں سب سے اہم اعلی سطحی سرکاری ملازمین کے اثاثہ جات کی تفصیلات کی اشاعت ہے۔ آئی ایم ایف نے کہا ہے کہ پاکستان آئندہ برس دسمبر کے اختتام سے قبل حکومتی ویب سائٹ پر اعلی سطحی وفاقی ملازمین کے اثاثہ جات کی تفصیلات شائع کرے گا۔ 'اس کا مقصد یہ ہے کہ ان کے ذرائع اور اثاثہ جات میں مماثلت کی نشاندہی کی جا سکے۔'
آئی ایم ایف کا کہنا ہے کہ پاکستان کی حکومت وفاق کے ساتھ صوبائی سطح کے اعلی ملازمین کو بھی اس شرط میں شامل کرنے کا ارادہ رکھتی ہے۔ 'بینکوں کو ان کے اثاثہ جات کی تفصیلات تک رسائی حاصل ہو گی۔'
آئی ایم ایف نے اپنے سٹاف لیول جائزے میں کرپشن اور گورننس کے حوالے سے تریت کردہ رپورٹ کی طرف اشارہ کرتے ہوئے کہا ہے کہ اس کی ادارہ جاتی سطح کی رسک اسیسمنٹ یا رسک کی تشخیص کی بنیاد پر وہ یہ کہتا ہے کہ وفاقی احتساب بیورو یا نیب کو مرکزی ذمہ داری دی جائے گی۔
آئندہ برس اکتوبر کے خاتمے سے پہلے تک نیب ان دس اداروں میں کرپشن کے حوالے سے خامیوں کو دور کرنے کے لیے ایکشن پلان ترتیب دینے میں قیادت کرے گی جن کی کرپشن کے حوالے سے ہائی رسک ہونے کی نشاندہی کی گئی ہے۔
'اس کے ساتھ ہی صوبائی سطح پر اداروں میں کرپشن کے حوالے سے کمزوریوں کو دور کرنے کے لیے اینٹی کرپشن کے صوبائی اداروں کو با اختیار بنایا جائے گا تا کہ وہ فائنینشل انٹیلیجنس یا مالیاتی جانکاری کے حصول ممکن بنا سکیں۔'
اینٹی کرپشن کے یہ محکمے اپنے دائرہ اختیار کے علاقے میں ہونے والے مالیاتی سطح کے کرپشن کے جرائم کی تحقیقات کرنے کے لیے اپنی صلاحیات کو بڑھانے کے لیے معاونت حاصل کرتے رہیں گے۔
آئی ایم ایف کے مطابق پاکستان نے رواں برس جون کے آخر تک سٹرکچرل بینچ مارک یا بنیادی ڈھانچے میں بہتری کے معیار کا جو ہدف کھادوں اور کیڑے مار ادوایات پر پانچ فیصد وفاقی ایکسائز ڈیوٹی بڑھانے کے حوالے سے مقرر کیا گیا تھا اس کو پورا نہیں کر پایا۔
'تاہم اگر وہ رواں برس کے آخر تک اپنے متوقع آمدن کے اہداف حاصل نہیں کر پاتا تو وہ ہنگامی اقدام کے طور پر اس ہدف پر عملدرآمد کرے گا۔'
ماہرین کے مطابق اس کا مطلب یہ ہو سکتا ہے کہ پاکستان کو ایک منی بجٹ لانا پڑے گا جس میں ٹیکس کے حوالے سے ان نئی شرائط پر عملدرآمد کر پائے گا۔
آئی ایم ایف نے نئی شرائط میں یہ بھی شامل کیا ہے کہ پاکستان آئندہ برس کہ چھ ماہی تک ایک جامع لائحہ عمل تریت دے گا اور اسے شائع کرے گا جس میں درمیانے درجے کی ٹیکس اصلاحات کی حکمت عملی شامل ہو گی۔
اس لائحہ عمل میں ایک مکمل روڈ میپ دیا جائے گا کہ پاکستان کی ٹیکس پالیسی کیا ہو گی، انتظامی اور قانونی اصلاحات کیا ہوں گی اور ان پر عملدرآمد کا طریقہ کار کیا ہوگا۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
آئی ایم ایف نے اپنے ریویو میں جو شرائط رکھی ہیں ان میں یہ بھی شامل ہے کہ پاکستان آئندہ برس جون تک چینی کی صنعت پر لاگو پابندیاں ختم کرے گا تاکہ اس صنعت کو اقتصادی اعتبار سے آزاد بنایا جا سکے۔
اس حوالے سے آئی ایم ایف نے کہا ہے کہ 'پاکستان کی وفاقی اور صوبائی حکومتوں کو باہم رضامندی سے ایک قومی پالیسی بنانا ہو گی جو کہ وفاقی کابینہ سے منظور کروائی جائے گی۔'
اس پالیسی میں چینی کی صنعت کو اقتصادی آزادی دینے کے لیے لائسنسنگ، قیمتوں کو کنٹرول کرنے کا طریقہ کار، برآمدات اور درآمدات کی اجازت دینے کا طریقہ کار، زون بنانے کا طریقہ کار اور ان تمام پر عملدرآمد کا طریقہ پر سفارشات واضح طور پر شامل ہوں گی۔
اس شرط کے سامنے آنے کی وجہ بظاہر پاکستان کی طرف سے ماضی میں چینی کی صنعت میں لائسینسنگ کے طریقہ کار میں بے ضابطگیوں اور ٹیکس میں چھوٹ دے کر درآمدات کی اجازت دینے جیسے واقعات کا سامنا آنا ہے۔
آئی ایم ایف اس سے قبل چینی کی صنعت میں ٹیکس پر چھوٹ دینے کی مخالفت کرتا رہا ہے اور اس کا کہنا ہے کہ پاکستان اس شرط کو پورا کرنے میں متواتر ناکام رہا ہے۔
آئی ایم ایف نے پاکستان سے فیڈرل بورڈ آف ریوینیو کی کارکردگی کو بہتر بنانے کے لیے اس میں بنیادی اصلاحات کے لائحہ عمل کو حتمی شکل دینے کے لیے رواں برس کے آخر تک اقدامات مکمل کرنے کا وقت دیا ہے۔
آئی ایم ایف کی جانب سے پاکستان کے لیے نئی شرائط کے حوالے سے بی بی سی سے بات کرتے ہوئے سابق وزیر خزانہ اور معاشی ماہر ڈاکٹر حفیظ پاشا کہتے ہیں کہ یہ شرائط زیادہ تر آئی ایم ایف کی اپنی گورننس اینڈ کرپشن ڈائیگناسٹک رپورٹ پر عملدرآمد کروانے کے حوالے سے نظر آتی ہیں۔
ڈاکٹر حفیظ پاشا کہتے ہیں کہ آئی ایم ایف 'اب محض ادھر ادھر کی چھوٹی موٹی سفارشات اور خامیوں کی نشاندہی کے بجائے سٹرکچرل ریفارمز پر زور دے رہا ہے جو کہ ایک اچھی بات ہے۔ اس سے ملکوں کی معاشی ترقی میں بہتری آئے گی۔'
وہ سمجھتے ہیں کہ آئی ایم ایف نے اب قابل عمل بینچ مارکس یا معیار مقرر کر دیے ہیں اور اس کی نئی شرائط ان پر مکمل عملدرآمد کروانے کو یقینی بنانے کے لیے لگائی جا رہی ہیں۔
مثال کے طور پر اعلی سطحی وفاقی ملازمین کے اثاثہ جات کی اشاعت ایک اچھا عمل ہے جس سے اداروں کی کارکردگی میں شفافیت آئے گی۔ 'اگر کرپشن میں کمی آتی ہے تو اس سے براہ راست عام آدمی کو فائدہ ہو گا۔'
تاہم ڈاکٹر حفیظ پاشا سمجھتے ہیں کہ کھادوں اور کیڑے مار ادویات پر ٹیکس کو بڑھانا غلط اقدام ہے۔ 'اس سے ہمارے زرعی شعبے کی کارکردگی پر برا اثر پڑے گا اور ہمارا کسان جو کہ پہلے ہی دباؤ کا شکار ہے اس پر بوجھ مزید بڑھ جائے گا۔'
وہ کہتے ہیں کہ اس کے برعکس حکومت کے چاہیے کہ وہ زرعی شعبے اور خاص طور پر کھادوں پر کسانوں کو مزید سبسڈی دے تاکہ زرعی شعبے میں ترقی کو تیز کیا جا سکے۔
گذشتہ اٹھارہ ماہ کے دوران آئی ایم ایف پاکستان پر قرض کے حصول کے لیے بارہا شرائط عائد کرتا رہے ہے۔ ان شرائط کی تعداد لگ بھگ 70 کے قریب ہو چکی ہے۔
سوال یہ ہے کہ آئی ایم ایف ایسا کیوں کرتا ہے اور اس کی پاکستان پر عدم اعتماد کی وجہ کیا ہے۔ سابق وزیر خزانہ ڈاکٹر حفیظ پاشا سمجھتے ہیں کہ اس کا سادہ سا جواب یہ ہے کہ مقررہ اہداف حاصل کرنے کے حوالے سے پاکستان کی کارکردگی زیادہ اچھی نہیں رہی ہے۔
’وہ کہتے ہیں کہ جب کچھ برا ہو جاتا ہے تو لوگ آئی ایم ایف کو قصوروار ٹھہراتے ہیں اس لیے ہمیں دوش دینا بند کریں اور اپنے اہداف حاصل کریں۔‘
ڈاکٹر حفیظ پاشا کے مطابق یہی وجہ ہے کہ آئی ایم ایف ہر کچھ عرصے بعد پاکستان کو نئی شرائط تجویز کرتا ہے تاکہ اس کو قابل عمل اہداف واضح کیے جا سکیں۔ اور اب کیونکہ وہ ان اہداف میں بنیادی اصلاحات پر زور دے رہا ہے تو اس کا دعوی ہے کہ اس سے پاکستان کی معیشت بہتر ہو گی۔
’وہ سمجھتے ہیں کہ اگر پاکستان ان شرائط پر پورا اترتا ہے اور اہداف حاصل کرتا ہے تو اس کی معیشت تین عشاریہ پانچ فیصد کے اعتبار سے ترقی کرے۔‘

### Article 100 ###
پاکستان کی خفیہ ایجنسی انٹر سروسز انٹیلیجنس کے سابق سربراہ لیفٹیننٹ جنرل (ر) فیض حمید کو فوجی عدالت کی جانب سے 14 سال قید بامشقت کی سزا ملنے کو بعض ماہرین پاکستان کی سیاسی اور عسکری تاریخ کے بڑے واقعات میں سے ایک قرار دے رہے ہیں۔
پاکستان میں سب سے طاقتور سمجھی جانے والی خفیہ ایجنسی کے سربراہ کو ملنے والی اس غیر معمولی سزا کے بعد ملک میں فوج کی سیاست میں مداخلت کی تاریخ اور موجودہ حالات میں اس کی اہمیت پر بھی بات ہو رہی ہے۔
بعض ماہرین کا کہنا ہے کہ لیفٹیننٹ جنرل (ر) فیض حمید کو ’سیاسی سرگرمیوں، آفیشل سیکرٹ ایکٹ کی خلاف ورزی‘ سمیت چار الزامات پر 14 سال قید بامشقت کی سزا کے دُور رس نتائج مرتب ہوں گے۔
فوج کے شعبہ تعلقات عامہ کی جانب سے جمعرات کو جاری کردہ ایک پریس ریلیز کے مطابق آئی ایس آئی کے سابق سربراہ کو یہ سزا 12 اگست 2024 کو پاکستان آرمی ایکٹ کے تحت شروع ہونے والے فیلڈ جنرل کورٹ مارشل کی 15 ماہ کی کارروائی کے بعد سنائی گئی۔
فوج کی جانب سے جاری بیان میں لیفٹیننٹ جنرل (ر) فیض حمید پر عائد کیے گئے الزامات کی تفصیلات ظاہر نہیں کی گئیں تاہم ماہرین سنہ 2018 کے عام انتخابات، ملک میں ہونے والے احتجاجی مظاہروں اور پھر نو مئی سنہ 2023 کے واقعات کی طرف اشارہ کر رہے ہیں۔
ایسے میں آئی ایس پی آر کی جانب سے جاری اعلامیے کے آخری حصے پر بھی بات ہو رہی ہے جس میں کہا گیا ہے کہ ’سیاسی عناصر کے ساتھ مل کر انتشار اور عدم استحکام  پھیلانے سمیت دیگر معاملات میں مداخلت کے پہلو علیحدہ طور پر دیکھے جا رہے ہیں۔‘
پاکستان کے وفاقی وزیرِ دفاع  خواجہ آصف، وزیرِ اطلاعات عطا تارڑ اور مختلف سیاسی تجزیہ کاروں  کی جانب سے اس سزا پر آنے والے ردِعمل میں سابق آرمی چیف جنرل قمر جاوید کا نام  بھی لیا جا رہا ہے۔
خواجہ آصف نے ایکس پر اپنے بیان میں کہا کہ’قوم برسوں فیض حمید صاحب اور جنرل باجوہ کے بوئے بیجوں کی فصل کاٹے گی۔ اللہ ہمیں معاف کرے، طاقت اور اقتدار کو اللہ کی عطا سمجھ کر اس کی مخلوق کے لیے استعمال کی توفیق عطا فرمائے۔ خوف خدا حکمرانوں کا شیوہ بنے۔‘
وفاقی وزیر اطلاعات عطا اللہ تارڑ نے کہا کہ ’آج ریڈ لائن کراس کرنے والے شخص کو سزا ہوئی۔‘
بی بی سی نے تجزیہ کاروں اور پاکستان فوج کے سابق افسران سے بات کر کے یہ جاننے کی کوشش کی ہے کہ یہ سزا پاکستان کی فوج اور سیاست دانوں کے لیے کیا معنی رکھتی ہے؟ ماضی قریب میں پاکستانی سیاست میں فوج کی مداخلت کے کب کب الزامات لگتے رہے اور فوجی ترجمان کے بیان کے آخری پیرے کا کیا مطلب ہے؟
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
سینیئر صحافی اور تجزیہ کار مظہر عباس کہتے ہیں کہ ابھی فی الحال فیصلہ سامنے آیا ہے، فیصلے کی تفصیل نہیں۔
’جنرل فیض پر سیاسی سرگرمیوں میں ملوث ہونے اور اختیارات کے ناجائز استعمال کا جرم ثابت ہونے کا بتایا گیا لیکن یہ نہیں بتایا گیا کہ کب کب وہ سیاست میں ملوث ہوئے۔‘
بی بی سی سے گفتگو کرتے ہوئے مظہر عباس کا کہنا تھا کہ سیاسی مداخلت کی بات کی جائے تو جنرل فیض پر سنہ 2018 کے انتخابات میں مداخلت کا الزام عائد کیا جاتا رہا جبکہ اس کے بعد ہونے والے متعدد واقعات میں بھی اُن کی جانب اُنگلیاں اُٹھائی جاتی رہی ہیں۔
مظہر عباس کہتے ہیں کہ ان الزامات کی تفصیلات اُس وقت سامنے آئیں گی، جب جنرل فیض اس فیصلے کے خلاف اپیل دائر کریں گے۔
اُن کے بقول فیض حمید کے پاس ہائی کورٹ اور سپریم کورٹ میں بھی اپیل دائر کرنے کا حق ہے۔ لہذا جب ہائی کورٹ اور سپریم کورٹ میں یہ معاملہ آئے گا تو اس وقت ان الزامات کی تفصیلی فہرست بھی منظرعام پر آ جائے گی۔
مظہر عباس کہتے ہیں کہ سنہ 2018 کے بعد کے سیاسی حالات دیکھیں تو دو کردار اُبھر کر سامنے آتے ہیں، ان میں جنرل باجوہ اور جنرل فیض حمید سرفہرست ہیں۔ ’دونوں کے تعلقات کے معاملات بھی سامنے آتے رہے ہیں۔‘
اُن کے بقول اکتوبر 2021 میں جب اُس وقت کے آرمی چیف، جنرل فیض حمید کو کور کمانڈر پشاور لگانا چاہتے تھے تو اُس وقت کے وزیر اعظم عمران خان نے اس کی مخالفت کرتے ہوئے اُنھیں ڈی جی آئی ایس آئی کے عہدے پر برقرار رکھنے پر زور دیا تھا۔
واضح رہے کہ سابق وزیر اعظم عمران خان آن دی ریکارڈ یہ کہہ چکے ہیں کہ اُن کے جنرل فیض حمید کے تبادلے کے معاملے پر جنرل قمر جاوید باجوہ سے اختلافات تھے کیونکہ وہ چاہتے تھے کہ افغانستان کے حالات کے پیش نظر جنرل فیض کو ڈی جی آئی ایس آئی کے عہدے پر برقرار رہنا چاہے۔
مظہر عباس کہتے ہیں کہ اس معاملے میں جنرل باجوہ اپنی بات منوانے میں کامیاب ہو گئے تھے اور جنرل فیض حمید کو کور کمانڈر پشاور تعینات کر دیا گیا تھا۔
اُن کے بقول اس سے ظاہر ہوتا ہے کہ جنرل فیض حمید کے اُس وقت کے وزیر اعظم سے کس نوعیت کے تعلقات تھے۔
جنرل باجوہ سے متعلق وزرا کے بیان پر ڈاکٹر حسن عسکری رضوی کا کہنا تھا کہ ’اگر فوج کے اندر کسی اور کے خلاف بھی کارروائی کی گئی تو یہ سلسلہ فوج کے اندر بے چینی کا باعث بن سکتا ہے۔‘
دفاعی اُمور کے تجزیہ کار بریگیڈیئر (ر) حارث نواز کہتے ہیں کہ جنرل فیض حمید کو جن الزامات کے تحت سزا دی گئی وہ اُن کی ریٹائرمنٹ کے بعد کی سرگرمیاں تھیں اور وہ آفیشل سیکرٹ ایکٹ اور ریٹائرمنٹ کے بعد سیاسی سرگرمیوں میں حصہ لینے جیسے معاملات تھے۔
بی بی سی سے گفتگو کرتے ہوئے اُن کا کہنا تھا کہ ’آخری پیرا گراف کا مطلب ممکنہ طور پر نو مئی سے متعلقہ واقعات ہیں، جن میں اُن پر یہ الزام لگ سکتا ہے کہ اُنھوں نے ایک سیاسی جماعت کی رہنمائی کی۔ لوگوں کو اُکسایا کہ ایسا کرنے سے انتشار ہو گا۔‘
بریگیڈیئر (ر) حارث نواز کے مطابق یہ معاملہ صرف جنرل فیض تک محدود نہیں رہے گا بلکہ اس میں پاکستان تحریک انصاف کے رہنماؤں کے نام بھی آئیں گے۔
بریگیڈیئر (ر) حارث نواز کہتے ہیں کہ اُنھیں نہیں لگتا کہ جنرل باجوہ کے خلاف بھی کارروائی ہو گی۔ وہ کہتے ہیں کہ گو کہ آئی ایس آئی کے سربراہ، آرمی چیف کی کمانڈ کے نیچے ہوتے ہیں لیکن بہت سے معاملات میں وہ اپنے طور پر بھی فیصلے کرتے ہیں۔
بریگیڈیئر (ر) حارث نواز کہتے ہیں کہ کوئی بھی فوجی افسر ریٹائرمنٹ کے بعد دو سے تین سال تک کسی بھی قسم کی سیاسی سرگرمی میں حصہ نہیں لے سکتا لیکن اس کورٹ مارشل کی کارروائی میں یہ ثابت ہوا کہ جنرل فیض حمید سیاسی سرگرمیوں میں حصہ لے رہے تھے اور ایک مخصوص جماعت کو مشورے دے رہے تھے۔
لاہور کی لمز یونیورسٹی میں پولیٹیکل سائنس ڈیپارٹمنٹ سے منسلک پروفیسر رسول بخش رئیس کہتے ہیں کہ فوج پر سیاست میں مداخلت کے الزامات کی طویل تاریخ رہی ہے لیکن کسی بڑے فوجی افسر کو ان الزامات کے تحت سزا سنانے کی شاید پاکستان کی تاریخ میں یہ پہلی مثال ہے۔
مظہر عباس کہتے ہیں کہ فوجی ترجمان کے اعلامیے کے آخری پیرا گراف کا بظاہر تعلق نو مئی کے واقعات سے ہی ہے۔
اُن کا کہنا تھا کہ پاکستان کی فوج نو مئی کے واقعات کا بار بار ذکر کرتی ہے اور اس میں ملوث کرداروں کو سامنے لانے کا اعلان کر چکی ہے۔ لہذا اس آخری پیرا گراف سے تاثر یہی ملتا ہے کہ اس میں نو مئی کے واقعات سے متعلق ابھی کچھ فیصلے ہونا باقی ہیں۔
مظہر عباس کہتے ہیں کہ اگر ان واقعات میں بھی جنرل فیض حمید کا ملوث ہونا ثابت ہو گیا تو پھر یہ ٹرائل مزید سخت ہو گا لیکن یہ کہنا ابھی قبل ازوقت ہو گا۔
مظہر عباس کہتے ہیں کہ آنے والے دنوں میں اس فیصلے کے سیاسی مضمرات سامنے آئیں گے۔
اُن کا کہنا تھا کہ نو مئی کے واقعات سے متعلق یہ سوالات اُٹھائے جاتے رہے ہیں کہ کیا صرف اس میں پاکستان تحریکِ انصاف کے لوگ ملوث تھے یا اس کے پیچھے بھی کوئی خفیہ ہاتھ تھا کیونکہ اس روز کور کمانڈر ہاؤس، میانوالی اور پشاور میں فوجی تنصیبات کو نشانہ بنایا گیا۔
دفاعی اُمور کے ماہر ڈاکٹر حسن عسکری رضوی کہتے ہیں کہ ’پاکستان میں فوج کی سیاست میں مداخلت کی طویل تاریخ رہی ہے اور یہ ساٹھ کی دہائی سے ہی شروع ہو گیا تھا۔‘
اُن کے بقول فوجی اسٹیبلشمنٹ خود یہ طے کرتی ہے کہ سیاست میں مداخلت کیا ہے اور کیا نہیں۔
بی بی سی سے گفتگو کرتے ہوئے ڈاکٹر حسن عسکری رضوی کا کہنا تھا کہ ’فوج کی کمانڈ سیاست میں مداخلت کا فریم ورک طے کرتی ہے اور بظاہر ایسا لگتا ہے کہ جنرل فیض حمید اس فریم ورک سے باہر نکلے۔‘
پاکستانی خفیہ ادارے آئی ایس آئی کے ایک سابق سربراہ نے نام نہ ظاہر کرنے کی شرط پر بی بی سی کو بتایا کہ بعض اوقات ادارے کا سربراہ اپنی کسی سرگرمی کی پیشگی اطلاع اپنے حکام بالا کو نہیں دیتا۔
انھوں نے اپنی بات کی مزید وضاحت کرنے کے لیے ماضی میں اپنی ایک میٹنگ کا بھی حوالہ دیا جس کی پیشگی اطلاع انھوں نے اپنے باسز کو نہیں دی تھی۔
وفاقی وزرا کی جانب سے جنرل فیض حمید کے ساتھ جنرل قمر جاوید باجوہ کا نام لینے پر مظہر عباس کا کہنا تھا کہ حکومتی وزرا متعدد مواقع پر جنرل باجوہ کا نام لے چکے ہیں لیکن حکومت ان کے خلاف خود کارروائی کرنے سے ہچکچاتی ہے۔
وہ کہتے ہیں کہ سنہ 2018 سے سنہ 2024 کے واقعات کا جائزہ لیں تو ہمیں جنرل فیض اور جنرل باجوہ کے کردار ہی نظر آتے ہیں۔
مظہر عباس کہتے ہیں کہ جنرل فیض نے کورٹ مارشل کی کارروائی کے دوران کیا موقف اپنایا، اس کی تفصیلات بھی سامنے نہیں آئیں، لہذا جب یہ معاملہ سول عدالتوں میں آئے گا تو پھر جنرل فیض حمید کا موقف بھی سب کے سامنے آ جائے گا۔
مظہر عباس کہتے ہیں کہ یہ پاکستان میں سنہ 2025 کی سب سے بڑی خبر ہے اور گذشتہ چند ماہ میں پاکستان میں جو تبدیلیاں رُونما ہوئی ہیں، اس تناظر میں یہ فیصلہ بہت اہم ہے۔
اُن کے بقول ’اگر اس فیصلے میں پیغام یہ ہے کہ کوئی بھی قانون سے بالاتر نہیں تو پھر تو یہ بہت اچھی بات ہے کیونکہ یہ فوج کے اندر کا خود احتسابی کا نظام ہے۔ دیکھنا یہ ہو گا کہ ملکی سطح پر سب کے لیے احتساب کا کون سا کڑا نظام بنایا جاتا ہے۔‘
مظہر عباس کہتے ہیں کہ ماضی میں ہم یہ دیکھتے رہے ہیں کہ احتساب کو سیاسی مقاصد کے لیے استعمال کیا جاتا رہا ہے۔
ڈاکٹر حسن عسکری رضوی کہتے ہیں کہ اس فیصلے سے پہلے بھی فوج کی سیاسی سرگرمیوں میں مداخلت کا تاثر موجود تھا اور اس فیصلے کے بعد بھی یہ تاثر موجود رہے گا لیکن اتنی طاقتور خفیہ ایجنسی کے سربراہ کو یہ سزا دے کر بہرحال فوج کی جانب سے ایک سخت پیغام تو دیا گیا۔
اُن کے بقول اس فیصلے سے یہ بھی ظاہر ہوتا ہے کہ اگر کوئی فوجی افسر فوجی اسٹیبلشمنٹ کے ’فریم ورک‘ سے باہر نکلے گا تو وہ مشکل میں پھنسے گا۔
بریگیڈیئر (ر) حارث نواز کہتے ہیں کہ اس فیصلے سے فوج کے اندر یہ پیغام دیا گیا کہ جو بھی پاکستان آرمی ایکٹ کی خلاف ورزی کرے گا، اس کے خلاف بلاامتیاز کارروائی ہو گی۔
اُن کے بقول جب ایک کو سزا دی جاتی ہے تو دوسروں کو بھی یہ پیغام جاتا ہے کہ وہ اس طرح کی سرگرمیوں سے دُور رہیں۔
بریگیڈیئر (ر) حارث نواز کے بقول اس میں سیاست دانوں کے لیے بھی یہ پیغام ہے کہ وہ اپنے معاملات خود حل کریں اور سیاسی معاملات کے لیے فوج کو استعمال نہ کریں۔
پروفیسر رسول بخش رئیس کہتے ہیں کہ اس فیصلے سے یہ سبق ملتا ہے کہ ملک میں اس وقت جو ’ہائبرڈ پلس‘ نظام ہے، وہ کافی مضبوط ہے۔
بی بی سی سے گفتگو کرتے ہوئے اُن کا کہنا تھا کہ ملک میں حالیہ عرصے میں جو آئینی اور قانونی معاملات ہوئے، اس کے بعد موجودہ نظام مزید مضبوط ہوا۔
اُن کے بقول گو کہ اس فیصلے کا براہ راست پاکستان تحریک انصاف سے تعلق نہیں لیکن اس سے یہ تاثر ضرور ملتا ہے کہ پارٹی کے لیے راستے بتدریج بند ہو رہے ہیں۔
وہ کہتے ہیں کہ اس فیصلے سے یہ پیغام بھی ملتا ہے کہ اس نظام کے خلاف، جو بھی مزاحمت ہو گی، تمام ادارے اور قانون حرکت میں آئے گا۔

### Article 101 ###
’زندگی میں پہلی بار ان سے خوف نہیں آرہا تھا بلکہ وہ ہم جیسے انسان لگ رہے تھے، انھوں نے دھلے ہوئے صاف شفاف کپڑے پہنے ہوئے تھے، کندھوں پر سندھی چادر اور سر پر بلوچی ٹوپیاں پہنی ہوئی تھیں۔‘
پاکستانی ٹی وی جیو نیوز کے نمائندے الیاس رضا بی بی سی اردو کو عطااللہ پٹ عمرانی، ڈاڈو بنگیانی عرف مچھ کٹا، گورا عمرانی اور وقار عرف وقاری سمیت کچّے کے ان ڈاکوؤں کے بارے میں بتا رہے تھے جنھوں نے حال ہی میں اپنے 41 ساتھیوں سمیت ڈی پی او راجن پور محمد عمران کے سامنے سرینڈر کیا ہے۔
یہ کچّے کے وہ ڈاکو ہیں جن کی سروں کی قیمت پنجاب حکومت نے ایک، ایک کروڑ روپے مقرر کر رکھی تھی۔
یہ افراد سندھ اور پنجاب کے کچّے کے علاقوں میں خوف کی ایک علامت سمجھے جاتے تھے اور ان پر اغوا برائے تاوان، بھتہ خوری، قتل، راہزنی اور دہشت گردی جیسی سینکڑوں وارداتوں میں ملوث ہونے کے الزامات تھے۔
الیاس رضا نے بی بی سی اردو کو بتایا کہ ’کبھی ان ڈاکوؤں کے ہاتھوں میں جدید اسلحہ جن میں اینٹی ایئر کرافٹ گنز، ہیوی مشین گنز، سمال مشین گنز، جی تھری گنز اور کلاشنکوف جیسے ہتھیار ہوا کرتے تھے وہ آج امن کی باتیں کررہے تھے۔‘
’لوگوں کے اغوا کرنے والے ڈاکو حکومت پنجاب سے اپنے علاقوں کے لیے سکول اور ہسپتال مانگ رہے ہیں۔‘
وزیراعلیٰ پنجاب مریم نواز نے ڈاکوؤں کے سرینڈر پر اپنے سوشل میڈیا اکاؤنٹ پر ردِ عمل دیتے ہوئے لکھا کہ ’خدا کا شکر ہے کہ حکومت کے سیف پنجاب پروگرام کے تحت کچّے کے علاقے میں آپریشن کامیاب ہو گیا ہے۔‘
ان کا کہنا تھا کہ صوبائی حکومت نے اس چیلنج کو قبول کرتے ہوئے ڈاکوؤں کی سرکوبی کے لیے پنجاب پولیس کو تھرمل ڈرونز، آرمرڈ پرسنل کیریئرز، بُلٹ پروف گاڑیاں اور ہر طرح کی مدد فراہم کی، جس کے بعد ملزمان کو مجبوراً سرینڈر کرنا پڑا۔
پنجاب کی وزیرِ اعلیٰ نے اس موقع پر اعلان کیا کہ کچّے کے ان علاقوں میں وسائل مہیا کئے جائیں گے، سکول اور ہسپتال بنائے جائیں گے اور ملازمتیں بھی دی جائیں گی۔
ان کا دعویٰ ہے کہ کچے کے علاقوں کو تقریباً تمام ڈاکو‎ؤں سے پاک کر دیا گیا ہے اور اب تک 148 ڈاکو ہتھیار ڈال چکے ہیں، جن میں ایسے ڈاکو بھی تھے جن کے سروں پر ایک، ایک کروڑ روپے کا انعام تھا۔
پولیس حکام کچّے کے ڈاکو‎ؤں کی جانب سے ہتھیار ڈالنے کے عمل کو اپنی کامیابی قرار دیتے ہیں۔
راجن پور کے ڈی پی او محمد عمران کہتے ہیں کہ ابھی اس علاقے کے مزید ڈاکو‎ؤں نے بھی سرینڈر کرنا ہے۔
دیگر افسران اس کامیابی کو متعدد قانون نافذ کرنے والے اداروں کے تعاون کی مثال سمجھتے ہیں۔
رحیم یار خان کے ڈی پی او عرفان سموں نے بی بی سی اردو کو بتایا کہ ’اس بار کچّے کے علاقوں کو جرائم سے پاک کرنے کے لیے سندھ رینجرز، سندھ پولیس، راجن پور پولیس اور رحیم یار خان پولیس نے مل کر ڈاکوؤں کے خلاف آپریشن کیا ہے۔‘
’ماضی میں اگر پنجاب پولیس ڈاکو‎ؤں کے خلاف آپریشن کرتی تھی تو ڈاکو سندھ چلے جاتے تھے اور اگر سندھ میں ڈاکو‎ؤں کے خلاف آپریشن ہوتا تھا تو وہ پنجاب کی حدود میں چلے آتے تھے، یوں آپریشن مکمل طور پر کامیاب نہیں ہوتے تھے۔‘
ڈی پی او عرفان سموں مزید بتاتے ہیں کہ انھوں نے اس بار ڈاکو‎ؤں پر ’سرجیکل سٹرائیکس‘ کیں اور ڈرونز کے ذریعے نہ صرف حملے کیے بلکہ بچ کربھاگنے والے ڈاکو‎ؤں کا ’ڈرونز کے ذریعے پیچھا بھی کیا۔‘
پولیس افسر کہتے ہیں کہ ڈرونز کی مدد سے ڈاکو‎ؤں کے ٹھکانوں اور بنکرز کو تباہ کیا گیا اور انھیں وارننگ دی گئی کہ خود کو پولیس کے حوالے نہ کرنے کی صورت میں انھیں اس عمل کا خمیازہ بھگتا پڑے گا۔
’ڈاکو‎ؤں نے موت کو سامنے دیکھ کر خود کو پولیس کے حوالے کیا۔‘
بی بی سی نے ایک تقریب کے دوران جب پنجاب کے آئی جی عثمان انور سے ڈاکو‎ؤں کے ہتھیار ڈالنے سے متعلق سوال پوچھا تو ان کا کہنا تھا کہ ’جب ہمیں اجازت ملی ہم نے ڈاکو‎ؤں پر ڈرون حملے کیے، ان کی نگرانی کی اور ان پر حملے کیے، جس کے نتیجے میں ڈاکو‎ؤں نے ہتھیار ڈال دیے۔‘
ڈی پی او عرفان سموں کہتے ہیں کہ ان ڈاکو‎ؤں کی سہولت کاری کرنے والے ’عام اور شریف لوگ‘ ہیں جو ان کے خوف میں مبتلا تھے۔
وہ کہتے ہیں کہ پولیس کو اس آپریشن میں کامیابی کے لیے عوام کے اعتماد کی بھی ضرورت تھی کیونکہ ماضی میں ان ڈاکو‎ؤں کے سبب ان کے قبائل کو بھی پریشانی کا سامنا کرنا پڑا تھا۔
انھوں نے اس بات کی وضاحت یوں کی کہ اگست 2024 میں ماچھکہ پولیس پر حملے میں 12 پولیس اہلکاروں کی ہلاکت کے بعد اس واقعے کا مقدمہ 150 سے زیادہ افراد کے خلاف درج کیا گیا تھا، جبکہ حملہ آور چند ہی تھے۔
’وہ بے گناہ لوگ ڈاکو نہ بنتے تو کیا کرتے پھر؟ ہم نے کمیونٹی کوبھی کہا کہ ڈاکو‎ؤں سے بات چیت کریں، جس کا اچھا رہا۔‘
’ہم نے عام لوگوں کے دل جیت کر ڈاکو‎ؤں کو سرینڈر کرنے پر مجبور کیا ہے۔ ہم نے ان پر جھوٹی ایف آئی آرز ختم کر دی ہیں اور مزید بھی ختم کریں گے۔‘
اس سوال کا جواب دیتے ہوئے راجن پور کے ڈی پی او نے بی بی سی اردو کو بتایا کہ ’سرینڈر کی صورت میں ڈاکو‎ؤں کو ایک بار پھر عام اور آزاد شہریوں کی طرح جینے کا موقع ملے گا۔‘
انھوں نے مزید کہا کہ ان ڈاکو‎ؤں کے خلاف سرکاری مقدمات معاف کر دیے جائیں گے، تاہم انھیں عام شہریوں کی مدعیت میں درج کیے گئے مقدمات کا سامنا کرنا پڑے گا۔
جب ان ڈاکو‎ؤں کے سرینڈر کی فوٹیج سوشل میڈیا پر وائرل ہوئی تو کئی صارفین نے سوال کیا کہ کچّے کے ڈاکو صرف پُرانا اسلحہ کیوں جمع کروا رہے ہیں اور جدید اسلحہ کہاں ہے؟
اس حوالے سے ایک سوال کا جواب دیتے ہوئے راجن پور کے ڈی پی او نے بتایا کہ ’کچّے میں مجموعی طور پر تین اینٹی ایئر کرافٹ گنز تھیں، جن میں سے آپریشن کے دوران دو تباہ ہو گئیں جبکہ ایک سندھ کی طرف تھی۔‘
انھوں نے مزید کہا کہ آپریشن کے بعد سمال مشین گننز بھی قانون نافذ کرنے والے اداروں نے اپنے قبضے میں لی ہیں۔
ماضی میں بھی کچّے کے علاقوں میں متحرک ڈاکو‎ؤں کے خلاف نہ صرف آپریشن کیے گئے ہیں بلکہ متعدد ملزمان سرینڈر بھی کرتے رہے ہیں، لیکن ڈاکو ایک بار پھر منظرِ عام پر آ جاتے تھے۔
ڈی پی او راجن پور کہتے ہیں اس مرتبہ پولیس نے حکومت پنجاب کو باقاعدہ ’پوسٹ آپریشن پالیسی‘ بنا کر دی ہے، جس کے مطابق مقامی مسائل کے حل کے لیے کمیٹیاں بنائی جائیں گی۔
پولیس افسر کے مطابق ان کمیٹیوں میں ضلعی پولیس افسر، مقامی سردار، قبیلے کا سربراہ، امن کمیٹیوں کے اراکین اورمتعلقہ سول ایڈمنسٹریشن کے افسران شامل ہوں گے۔
ان کا کہنا تھا کہ اسی پالیسی کے تحت کچّے کے علاقوں میں سکول، سڑکیں اور ہسپتال بھی بنائے جائیں گے۔
بی بی سی کے پاس دستیاب پالیسی کے مجوزے کے مطابق پولیس نے ان علاقوں کے لیے 500 افراد پر مشتمل ایک نئی فورس بنانے کی بھی سفارش کی ہے۔
رحیم یار خان پولیس کی طرف سے آئی جی پنجاب کو بھیجے گئے ایک مراسلے میں استدعا کی گئی ہے کہ حکومت پنجاب کچے کے علاقے میں کچہ کمیونٹی فورس بنائے اور اس میں مقامی برادریوں سے افراد کو بھرتی کرے۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
ماضی میں مقامی سرداروں پر یہ الزامات عائد کیے جاتے رہے ہیں کہ وہ ڈاکوؤں کی پشت پناہی کرتے ہیں۔
تاہم ڈی پی او رحیم یار خان عرفان سموں کہتے ہیں کہ اس بار مقامی سردار پولیس کے ساتھ تعاون کر رہے ہیں، جبکہ ڈی پی او راجن پور نے برملا کہا کہ سردار شمشیر مزاری، سردار خضر مزاری، سردار نثار خان کھڑد اورسردار حمیداللہ کھڑد نے ڈاکو‎ؤں کا سرینڈر کروانے میں اپنا بھر پور کردار ادا کیا ہے۔
پنجاب پولیس کے اعلٰی افسران اور وزیر اعلی پنجاب نے ڈاکوؤں کو سرینڈر کروانے کے مرحلے میں سول اور فوجی انٹیلیجینس ایجنسیوں کے کردار کا بھی اعتراف کیا ہے۔
یہاں ایک سوال اور اہمیت اختیار کر جاتا ہے کہ کیا ان ڈاکو‎ؤں کے ہتھیار ڈالنے سے کچّے کے علاقوں میں امن واپس آ گیا ہے؟
کچّے کے علاقے کے ایک رہائشی عبدالغفور نے بی بی سی اردو کو بتایا کہ کچّے کے علاقے میں اغوا برائے تاوان، قتل یا بھتے کے واقعات اب ختم ہو گئے ہیں۔
’اب رات کے ایک بجے بھی آپ سڑک پر جاسکتے ہیں، کہیں بھی کوئی ڈاکو نظر نہیں آتا۔ ہم امن کے لیے ترس گئے تھے اور آج امن قائم ہوتا اپنی آنکھوں سے دیکھ رہے ہیں۔‘
ایک اور شہری احمد کہتے ہیں کہ ’امن تو قائم ہو گیا ہے لیکن عام لوگوں کی جن زمینوں پہ ڈاکو ناجائز  قابض تھے، وہ واگزرا کروائی جانے چاہییں۔‘
اس حوالے سے ایک سوال پر راجن پور کے ڈی پی او نے بی بی سی کو بتایا کہ اس طرح کے مسائل بھی مستقبل قریب میں مرحلہ وار حل کر لیے جائیں گے۔

### Article 102 ###
کراچی پولیس نے گلشنِ اقبال کے ایک فلیٹ سے تین خواتین کی لاشیں ملنے کا معمہ حل کر کے مبینہ قاتلوں کو گرفتار کرنے کا دعویٰ کیا ہے۔
بدھ کو کراچی کے ضلع شرقی کے سینیئر سپرنٹنڈنٹ آف پولیس (ایس ایس پی) زبیر نذیر شیخ نے ایک بیان میں دعویٰ کیا کہ اس گھر کے سربراہ اور ان کے بیٹے نے تینوں خواتین کو قتل کرنے کا اعتراف کرلیا ہے۔
پولیس افسر کے مطابق ان تینوں خواتین کو مبینہ طور پر زہر دے کر مارا گیا ہے اور اس خاندان کے گھر سے چوہے مار دوا کی بوتلیں اور نیند کی گولیوں کے ریپر برآمد کیے گئے ہیں۔
گذشتہ اتوار کو کراچی کے علاقے گلشنِ اقبال میں واقع حرمین رائل ریذیڈینسی کے ایک فلیٹ سے تین خواتین کی لاشیں برآمد ہوئی تھیں اور اسی فلیٹ میں ایک شخص بھی بیہوشی کی حالت میں ملا تھا۔
پولیس کے مطابق اہلخانہ کے ذریعے انھیں خواتین کے لاشوں کی موجودگی کے بارے میں علم ہوا تھا۔
چھیپا کے رضا کار شاہد چوہدری اس فلیٹ پر سب سے پہلے پہنچنے والے افراد میں سے ایک تھے۔
شاہد کہتے ہیں کہ اتوار کی شام تقریباً ساڑھے پانچ بجے اطلاع ملنے پر جب وہ گلشن اقبال کے بلاک ون میں واقع حرمین رائل ریذیڈنسی کے اس فلیٹ میں داخل ہوئے تو انھوں نے دیکھا کہ وہاں بظاہر کوئی بھی چیز ایسی نہیں تھی جس سے یہ پتا چلتا کہ وہاں کوئی جرم ہوا ہے۔ نہ تو کچھ بکھرا ہوا تھا اور نہ ہی کسی جگہ خون کا کوئی دھبہ تھا۔
بی بی سی سے بات کرتے ہوئے شاہد نے بتایا کہ ’ایک کمرے میں بیڈ پر ایک خاتون کی لاش موجود تھی جبکہ اسی بیڈ پر ایک نوجوان شخص نیم بیہوشی کی حالت میں تھا۔ ایک اور کمرے میں ایک نوجوان عورت کی لاش تھی جو انھیں ایک یا دو دن پرانی محسوس ہوئی۔ ڈرائنگ روم میں ایک صوفے پر ایک اور خاتون کی لاش تھی۔‘
کچن کے باہر ایک کرسی پر ایک شخص بیٹھا ہوا تھا جو اس گھر کا سربراہ تھا۔
بی بی سی نے جب اس مقام کا دورہ کیا تو معلوم ہوا حرمین رائل ریذیڈنسی تین بلاکس پر مشتمل ہے جس میں سے ایک میں یہ کارنر فلیٹ تھا جو مرکزی داخلی دروازے سے ہی دیکھا جا سکتا تھا اور اس کی ایک کھڑکی کھلی ہوئی تھی۔
ایس ایس پی زبیر نذیر شیخ کے مطابق  گھر کے سربراہ اور ان کے بیٹے مبینہ طور پر اس واقعے کے مرکزی کردار ہیں۔
پولیس افسر کی جانب سے جاری بیان میں کہا گیا ہے کہ باپ اور بیٹے نے پہلے گھر کی بہو کو زہر دے کر کمرے میں بند کیا اور بعد میں ماں اور بیٹی کو اتوار کے روز جوس میں زہر ملا کر دیا۔
ایس ایس پی زبیر نذیر شیخ مزید کہتے ہیں کہ تینوں خواتین کو زہر دینے کے بعد بیٹے نے بھی خودکشی کی کوشش کی تھی، جنھیں تشویشناک حالت میں ہسپتال منتقل کیا گیا تھا۔
پولیس کا کہنا ہے کہ انھیں اس فلیٹ سے چوہے مار دوا کی آٹھ، دس بوتلیں اور کثیر تعداد میں نیند کی گولیوں کے ریپر ملے ہیں۔
ایس یس پی ضلع شرقی کا دعویٰ ہے کہ زیرِ حراست باپ اور بیٹے نے دورانِ تفتیش تینوں خواتین کو زہر دے کر قتل کرنے کا اعتراف کیا ہے۔
پولیس کے مطابق متاثرہ خاندان پر ڈیڑھ کروڑ کا قرض بھی تھا۔
گلشن اقبال تھانے کے اے ایس آئی عرض محمد ون فائیو سے اطلاع ملنے پر حرمین رائل ریذیڈینسی کے اس فلیٹ میں پہنچے تھے۔ انھوں نے بی بی سی کو بتایا کہ اس فلیٹ میں تین کمرے تھے اور ان میں سے دو میں لاشیں موجود تھیں۔
اے ایس آئی عرض محمد کے مطابق گھر کی صورتحال ’معمول والی تھی۔ کوئی بھی چیز بکھری ہوئی نہیں تھی جبکہ متاثرہ افراد کے جسم پر زخم یا خون کے نشانات نہیں پائے گئے۔‘
اس واقعے کی ایف آئی آر کے مطابق، جو گلشن اقبال تھانے میں عرض محمد کی مدعیت میں نامعلوم ملزمان کے خلاف درج کی گئی ہے، بتایا گیا ہے کہ ’ان کو فون پر اطلاع ملی تو وہ فلیٹ پہنچے اور دیکھا کہ سب مر چکے ہیں، بس ایک ہی شخص زندہ ہے جو ہلکی سانسیں لے رہا ہے۔ یہ وہ نوجوان تھا جو بیڈ پر موجود تھا۔‘
عجیب بات یہ ہے کہ مقدمہ اور پولیس کے مطابق گھر کے مالک، جن کو شاہد نے ایک کرسی پر بیٹھے پایا تھا، فلیٹ کو اندر سے بند کیے بیٹھے تھے۔ جب ان سے پولیس نے سوال کیا کہ فلیٹ اندر سے لاک کیوں تھا تو انھوں نے جواب دیا کہ ’بس، لاک کر دیا تھا۔‘
ایف آئی آر کے مطابق اس گھر کے سربراہ نے ’پہلے اپنی بہن کو اطلاع دی جنھوں نے اپنے بھائی کو بتایا اور انھوں نے فلیٹ پر جا کر ون فائیو پر فون کیا جس کے بعد عرض محمد وہاں پہنچے۔‘ انھوں نے جن افراد کی لاشیں دیکھیں، ان میں ایک 53 سالہ خاتون اور گھر کے سربراہ کی اہلیہ تھیں جبکہ زندہ پایا جانے والا شخص ان کا 19 سالہ بیٹا تھا۔ دیگر لاشوں میں سے ایک ان کی 22 سالہ بہو اور ایک 14 سالہ بیٹی تھی۔
پولیس نے ابتدائی طور پر جائے وقوعہ سے شواہد اکھٹے کیے اور عباسی شہید ہسپتال سے پوسٹ مارٹم کروایا جس کے بعد کیمائی تجزیے کے لیے نمونے جمع کرا دیے گئے ہیں۔ ان نمونوں کی رپورٹ آنے کا پولیس کو انتظار ہے۔
اس رپورٹ سے یہ بھی طے ہونا ہے کہ یہ لاشیں کتنے دن پرانی تھیں۔ تاہم ایس ایس پی نذیر شیخ کے مطابق ’اس پورے عرصے میں گھر کا سربراہ لاشوں کے ساتھ موجود رہا‘ جو پولیس کے مطابق اس وقت زیرحراست اور زیرتفتیش ہیں۔ ان کا بیٹا بھی پولیس کی تحویل میں ہے۔
پولیس کا کہنا ہے کہ متاثرہ خاندان پہلے رنچھوڑ لائن میں رہائش پذیر تھا جہاں سے وہ گلشن اقبال منتقل ہوا۔
حرمین ریزیڈنسی میں اس واقعے کے بعد ہماری ملاقات اقبال خان سے ہوئی۔ وہ متاثرہ خاندان سے ایک منزل اوپر رہتے ہیں۔
ان کے مطابق ان کا اور متاثرہ خاندان کے سربراہ کا پہلا نام ایک ہی ہے تاہم ان کے درمیان رابطہ نہیں ہوتا تھا۔ ان کا کہنا تھا کہ ’مسجد میں سلام دعا کے علاوہ اٹھنا بیٹھنا نہیں تھا۔‘
اقبال خان نے بتایا کہ متاثرہ خاندان پہلے گلشن اقبال بلاک ڈی میں ایک چھوٹے فلیٹ میں رہائش پذیر تھا لیکن بعد میں بلاک اے میں منتقل ہوا۔ ان کے مطابق مجموعی طور پر پانچ سال سے یہ خاندان اسی جگہ رہ رہا تھا۔
جب ان سے سوال کیا گیا کہ کیا انھیں پتا نہیں چلا کہ ان کے نیچے والے فلیٹ میں کیا ہوا تو انھوں نے جواب دیا کہ ’ہمیں تو اس دن پتہ چلا جب پولیس آئی۔‘
پولیس کے مطابق گھر کا سربراہ اور ان کا بیٹا، جو نیم بیہوشی کی حالت میں پایا گیا تھا، اب ان کی تحویل میں ہیں۔ پولیس کے مطابق گھر کے سربراہ خود کوئی کام نہیں کرتے جبکہ ان کا بیٹا ریئل سٹیٹ کا کام کرتا ہے۔

### Article 103 ###
’جنرل صاحب کو قتل کیا گیا ہے۔‘ پاکستان کے سابق آرمی چیف جنرل آصف نواز جنجوعہ کے بھائی شجاع نواز کے کان میں سرگوشی کی طرح ادا کیا جانے والا یہ جملہ ایک انجان شخص کا تھا اور جنرل آصف نواز کی موت کے 32 برس بعد بھی اِس جملے کی بازگشت پاکستان میں سنائی دیتی ہے۔
شجاع نواز نے اپنی کتاب ’کراسڈ سورڈز‘ میں لکھا ہے کہ وہ اپنے بھائی کی موت کے بعد آرمی ہاوس راولپنڈی میں موجود تھے جہاں افسوس کرنے کے لیے لوگ آتے رہتے تھے، اور اسی دوران ’مقامی لباس میں ملبوس ایک شخص نے اُن سے افسوس کا اظہار کرنے کے بعد کان میں یہ سرگوشی کی تھی۔‘
شجاع نواز کے مطابق انھوں نے اُس وقت ’زیادہ نہیں سوچا اور سکیورٹی افسر سے اُس شخص کو آرمی ہاؤس سے باہر نکالنے کو کہا۔‘
11 سال تک سربراہ مملکت اور ساڑھے 12 سال تک آرمی چیف رہنے والے جنرل ضیاالحق کے طیارہ حادثے  کے صرف چھ سال بعد ایک اور آرمی چیف کی اچانک موت نے پاکستان کو ہلا کر رکھ دیا تھا۔
سرکاری مؤقف کے مطابق آٹھ جنوری 1993 کو جنرل آصف نواز جنجوعہ کی موت دل کا دورہ پڑنے سے ہوئی تھی مگر جن حالات میں جنرل آصف نواز جنجوعہ کی موت ہوئی وہ ہنگامہ خیز تھے۔
ملک اُس وقت بھی سیاسی بحران کا شکار تھا۔ صدر غلام اسحاق خان اور وزیراعظم نوازشریف آئینی اختیارات کی جنگ لڑ رہے تھے اور اس صورتحال میں فوج کو بطور ثالث دیکھا جا رہا تھا۔ یہ وہی دور تھا جب کراچی میں فوجی آپریشن بھی جاری تھا اور جناح پور جیسے متنازع معاملات سامنے آ چکے تھے۔ دوسری جانب مارشل لا لگائے جانے کی افواہوں کا بھی زور تھا۔
ایسی صورتحال میں ملک کے آرمی چیف کی اچانک موت پر سوال تو اٹھنے ہی تھے، سو اٹھے بھی۔ عوامی اور سیاسی سطح پر کی جانے والی چہ میگوئیوں کو اُس وقت آواز ملی جب، شجاع نواز کی کتاب کے مطابق، جنرل آصف نواز جنجوعہ کی بیوہ نے بھی یہ شبہ ظاہر کر دیا کہ اُن کے شوہر کی موت طبعی نہیں تھی۔
اس دعوے کے بعد عدالتی کمیشن تشکیل دیا گیا، امریکی لیبارٹری سے نمونوں کے ٹیسٹ ہوئے لیکن آخرکار جنرل آصف نواز کی موت کو طبعی قرار دیا گیا۔
کیا وجہ ہے کہ آج تک جنرل آصف نواز کی موت کو شک کی نگاہ سے دیکھا جاتا ہے؟ نواز شریف سے اُن کا کیا تنازع چل رہا تھا؟ آصف نواز کو مارشل لا لگانے کا مشورہ کس نے دیا تھا؟ اور وہ کیا حالات تھے جن میں جنرل آصف نواز کی موت ہوئی اور خود ان کے بھائی شجاع نواز نے اپنی کتاب میں، جو اس واقعے کے کئی سال بعد شائع ہوئی، کیا سوال اٹھائے؟
اس تحریر میں ان سوالات کا جائزہ لیا گیا ہے تاہم پہلے جانتے ہیں کہ جنرل آصف نواز کون تھے اور کن حالات میں پاکستان کی بری فوج کے سربراہ بنے۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
جنرل آصف نواز جنجوعہ کے بھائی شجاع نواز کی کتاب ’کراسڈ سورڈز‘ میں دی جانے والی معلومات کے مطابق آصف نواز جنجوعہ تین جنوری 1937 کو ضلع جہلم کے علاقے چکری راجگان میں پیدا ہوئے اور انھوں نے سنہ 1957 میں پاکستانی فوج میں کمیشن حاصل کیا۔
وہ بری فوج کے آخری سینڈ ہرسٹ گریجویٹ سربراہ تھے اور ملٹری اکیڈمی کاکول کے کمانڈر بھی رہے۔
سنہ 1991 میں جنرل اسلم بیگ کی ریٹائرمنٹ کے بعد جب انھوں نے فوج کی کمان سنبھالی تب وہ سنیارٹی کے اعتبار سے جنرل شمیم عالم خان کے بعد دوسرے نمبر پر تھے۔ جنرل شمیم عالم خان کو چیئرمین جوائنٹس چیف آف اسٹاف کمیٹی نامزد کر دیا گیا۔
شجاع نواز کے مطابق اُس وقت تین جرنیلوں کی لسٹ میں سے آصف نواز کو چُنا گیا، اس لسٹ میں جنرل حمید گل کا نام بھی شامل تھا۔
جنرل جنجوعہ کی تقرری اس لیے بھی اہم مانی جاتی ہے کیونکہ وہ ضیا دور کے بعد پہلے آرمی چیف تھے جنھیں ایک سویلین حکومت نے اس عہدے کے لیے منتخب کیا تھا، اور یہ وہ وقت تھا جب نوے کی دہائی کا سیاسی عدم استحکام اپنے عروج پر تھا اور غلام اسحاق خان ایک بااختیار صدر کی حیثیت سے ایوان صدر میں موجود تھے۔
شجاع نواز کے مطابق جنرل آصف نواز جنجوعہ نے 16 اگست 1991 کو بطور آرمی چیف پہلے دن جاری کیے گئے اپنے فرمان میں کہا کہ ’ملک میں جمہوریت بحال ہو چکی ہے اور مسلح افواج کا سیاسی معاملات سے کوئی واسطہ نہیں ہونا چاہیے۔ ہمیں سیاسی معاملات میں مداخلت سے گریز کرنا ہو گا۔‘
اگرچہ اس بیان سے یہ ظاہر ہوتا ہے کہ جنرل آصف نواز جنجوعہ فوج کو سیاست سے دور رکھنا چاہتے تھے لیکن دوسری جانب سیاست خود سے ہی فوج کے دروازے تک آ چکی تھی۔
مصنف احمد رشید نے جنرل آصف نواز کی موت کے بعد انڈیپینڈینٹ اخبار میں لکھا کہ ’وہ کم گو تھے اور ایک ہی جملے میں سوالوں کے جواب دیا کرتے تھے۔‘
احمد رشید کے مطابق ’آصف نواز اکثر یہ کہا کرتے تھے کہ وہ ریٹائر ہونے کے بعد آرام کرنا چاہتے ہیں۔‘
جنرل آصف نواز اور وزیر اعظم نواز شریف کے تعلق کی ابتدا ہی کچھ متنازع رہی۔
سابق آئی ایس آئی چیف اسد درانی نے اپنی کتاب ’پاکستان ایڈرفٹ‘ میں لکھا ہے کہ ’آرمی چیف (آصف نواز) اور اُن کی اہلیہ کو لاہور میں شریف خاندان کے گھر مدعو کیا گیا، جہاں انھیں ایک بی ایم ڈبلیو گاڑی کا تحفہ دینے کی کوشش کی گئی۔‘
اسد درانی کے مطابق آرمی چیف نے یہ تحفہ لینے سے انکار کر دیا۔
شجاع نواز نے بھی اپنی کتاب میں اس واقعے سے متعلق چند مزید دلچسپ معلومات فراہم کی ہیں۔ اُن کے مطابق اس ملاقات کے دوران میاں محمد شریف، نے اپنے بیٹوں نواز شریف اور شہباز شریف کے سامنے ’پنجابی زبان میں آرمی چیف سے مخاطب ہو کر کہا کہ یہ دونوں آپ کے چھوٹے بھائی ہیں، کوئی مسئلہ ہو تو مجھے بتانا میں ان کو ٹھیک کر دوں گا۔‘
بی ایم ڈبلیو گاڑی کے تحفے کے متعلق شجاع نواز نے لکھا ہے کہ ’ایک دن شہباز شریف نے جنرل آصف نواز کو گاڑی کی چابی دینے کی کوشش کی اور کہا کہ یہ اباجی نے آپ کے لیے تحفے کے طور پر بھجوائی ہے۔‘ شجاع نواز لکھتے ہیں کہ جنرل آصف نواز نے شکریے کے ساتھ تحفہ لوٹا دیا۔
تاہم یہ معاملہ یہاں تھما نہیں اور شجاع نواز کے مطابق ’چند دن بعد مری میں ایک ملاقات کے بعد جب نواز شریف نے ان کی گاڑی دیکھ کر کہا کہ یہ آپ کے شایانِ شان نہیں اور اس کے بعد انھیں ایک نئی بی ایم ڈبلیو گاڑی منگوا کر اس کی چابی دی تو جنرل آصف نواز نے اسے واپس کرتے ہوئے کہا کہ میرے پاس جو ہے میں اس پر خوش ہوں۔‘
شجاع نواز کے مطابق نواز شریف اور جنرل آصف نواز کے درمیان تعلق کی خرابی کی ایک وجہ یہ بھی تھی کہ وزیراعظم فوج کے اندر ترقیوں کے معاملے میں اپنی مرضی چاہتے تھے اور ان کے مطابق ’جنرل آصف نواز کو یہ بھی علم ہوا کہ ان کے علاوہ بھی دیگر جنرلز کو گاڑیوں کا تحفہ دینے کی پیشکش کی گئی۔‘
ایسا ہی ایک اختلاف آئی ایس آئی کے سربراہ کی تقرری پر ہوا جب، شجاع نواز کے مطابق، ایک ملاقات میں نواز شریف نے جنرل آصف نواز کو بتایا کہ وہ لیفٹینینٹ جنرل جاوید ناصر کو آئی ایس آئی کا نیا سربراہ لگانے کا فیصلہ کر چکے ہیں۔
شجاع نواز لکھتے ہیں کہ ’جنرل جاوید ناصر اسلامی نظریات رکھتے تھے اور انجینیئر اِنچیف رہ چکے تھے لیکن ان کا انٹیلیجنس کا تجربہ نہیں تھا۔‘ تاہم شجاع نواز کے مطابق نواز شریف نے آرمی چیف سے روایتی طرز پر نام نہیں مانگے جس پر آصف نواز حیران بھی ہوئے اور ’انھیں یہ طریقہ پسند نہیں آیا۔‘
اس دوران شجاع نواز کے مطابق جنرل آصف نواز کو لیفٹینینٹ جنرل حمید گل سے بھی خدشہ تھا کہ وہ اُن کی بیرون ملک موجودگی کے دوران عبوری چیف کی طرح کام کر سکتے ہیں۔
وہ لکھتے ہیں کہ آصف نواز نے فیصلہ کیا کہ جنوری 1992 میں امریکہ روانگی کے موقع پر ’حمید گل کو ٹیکسلا میں دفاعی ادارے میں تعینات کر دیا جائے اور انھوں نے اس وقت کے لاہور کور کمانڈر جنرل جہانگیر کرامت سے کہا کہ وہ حمید گل کو جا کر بتائیں کہ وہ نئے عہدے پر تعینات ہو چکے ہیں۔‘
اُس وقت حمید گل ملتان میں کور کمانڈر تھے۔
تاہم شجاع نواز لکھتے ہیں کہ ’امریکہ میں جنرل آصف نواز کو چیف آف جنرل سٹاف لیفٹیننٹ جنرل فرخ خان کا فون آیا کہ حمید گل نے نئے عہدے پر جانے سے انکار کر دیا ہے۔‘ شجاع نواز کے مطابق اس وقت آصف نواز ورجینیا میں اُن ہی کے گھر پر موجود تھے اور ’آرمی چیف نے حکم دیا کہ جنرل حمید گل اگر نہیں جانا چاہتے تو ان کو ریٹائر تصور کیا جائے گا اور پھر ایسا ہی ہوا۔‘
آصف نواز امریکہ میں تھے لیکن پاکستان میں سیاسی تنازع بڑھ رہا تھا۔
نوازشریف دور میں امریکہ میں پاکستانی سفیر اور کئی بار رکن اسمبلی رہنے والی جھنگ کی سیدہ عابدہ حسین اپنی خودنوشت ’پاور فیلیئر: دی پولیٹیکل اوڈیسی آف اے پاکستانی وومین‘ میں لکھتی ہیں کہ جب جنرل آصف نواز جنجوعہ واشنگٹن آئے تو اُس وقت کے امریکی وزیردفاع ڈک چینی سے اُن کی ملاقات ہوئی جس کے بعد عابدہ حسین کے مطابق ڈک چینی نے اپنے عملے کو کمرے سے باہر جانے کو کہا۔
عابدہ حسین کے مطابق جنرل آصف نواز نے انھیں بھی باہر جانے کو کہا۔
وہ لکھتی ہیں کہ ’اجلاس کے بعد میں نے جنرل جنجوعہ سے کہا مجھے اندازہ کرنے دیں، ڈک چینی نے آپ کو اقتدار میں آنے کے لیے حمایت کی پیشکش کی؟ میری بات سُن کر جنرل جنجوعہ حیران رہ گئے اور مجھ سے پوچھا کہ کیا ڈک چینی نے مجھے یہ بات بتائی؟‘
عابدہ حسین کے مطابق، اس ملاقات کے دوران ڈک چینی نے ’جنرل آصف نواز کو اشارہ دیا کہ اگر وہ پاکستان میں اقتدار سنبھالنا چاہیں (یعنی مارشل لا لگانا چاہیں) تو امریکہ کو اس پر کوئی اعتراض نہیں ہو گا۔‘
عابدہ حسین کی کتاب کے مطابق، جنرل آصف نواز جنجوعہ نے اس پیشکش کو قبول کرنے کے بجائے اسے مسترد کر دیا اور جنرل آصف نواز نے واپسی پر انھیں بتایا تھا کہ وہ فوج کو سیاست میں ملوث کرنے کے حق میں نہیں ہیں۔
شجاع نواز کے مطابق اسی دورے کے دوران پاکستانی کاروباری شخصیت یوسف ہارون اُن کے گھر پر آئے اور جنرل آصف نواز سے ملاقات میں حکومت کا تختہ الٹنے پر رضامند کرنے کی کوشش کی۔
شجاع نواز کے مطابق اپنی کوشش میں ناکامی کے بعد یوسف ہارون نے ان سے کہا کہ وہ آصف نواز کو رضامند کرنے میں ان کی مدد کریں۔
شجاع نواز لکھتے ہیں کہ جنرل آصف نواز نے انھیں نواز شریف کی کابینہ کے اراکین سے ہونے والی ملاقاتوں کی تفصیل بتائی تھی کہ کیسے چند وزرا آرمی ہاؤس میں ملاقات کے دوران وزیراعظم کے خلاف شکایتیں کرتے اور نواز شریف کو ہٹانے کے لیے آرمی چیف کی مدد مانگتے تھے۔
شجاع نواز لکھتے ہیں کہ آصف نواز نے انھیں بتایا کہ ’وہ ان وزرا سے کہتے تھے کہ اگر وہ خوش نہیں تو انھیں سیاسی نظام میں رہتے ہوئے ہی تبدیلی لانی ہو گی۔‘
شجاع نواز کے مطابق جو رہنما جنرل آصف نواز سے ملنے آتے تھے ان میں پرویز الہی اور شیخ رشید شامل تھے۔
شجاع نواز کے مطابق سنہ 1992 کے موسم گرما تک آرمی چیف وزیر اعظم سے فاصلے بڑھتے ہوئے محسوس کرنے لگے تھے اور ایسے میں انھوں نے ایک دوست کے ذریعے صدر غلام اسحاق خان کو ملاقات کا پیغام بھجوایا۔
شجاع نواز کے مطابق ’اس ملاقات میں جنرل آصف نواز حکومت کا تختہ الٹنے کے حامی نہیں تھے تاہم ان کی رائے میں اگر حالات میں بہتری کے لیے ان ہاؤس تبدیلی ضروری ہے تو ایسا ہو سکتا ہے۔‘
شجاع نواز لکھتے ہیں کہ ’لاہور، راولپنڈی اور اسلام آباد میں ایسے پوسٹر بھی لگے جن پر لکھا ہوا تھا کہ آصف نواز آؤ، ملک کو بچاؤ۔‘
شجاع نواز لکھتے ہیں کہ اس سب کے باوجود جنرل آصف نواز کا مارشل لا لگانے کا کوئی ارادہ نہیں تھا اور آرمی چیف امریکہ کے ایک اور دورے کی تیاری کر رہے تھے۔ اس دورے سے قبل، شجاع نواز کے مطابق ان کی اپنے بھائی سے جب بات ہوئی تو آرمی چیف نے کہا کہ ’وزیراعظم کے ساتھ سب ٹھیک ہے، ان کے اردگرد کے کچھ لوگ مسائل پیدا کر رہے ہیں۔‘
یاد رہے کہ یہ وہ وقت تھا جب کراچی میں آپریشن شروع ہوا جسے آپریشن بلیو فاکس بھی کہا جاتا رہا۔
اس وقت کراچی میں شہری فسادات اور ٹارگٹ کلنگ عام ہو چکی تھی اور آپریشن کلین اپ کے دوران ایم کیو ایم سے جڑے افراد پر سنگین نوعیت کے الزامات سامنے آئے۔ تاہم ایم کیو ایم کا نواز شریف کی جماعت سے اتحاد تھا۔ اور شجاع نواز کے مطابق سندھ میں فوجی آپریشن کی وجہ سے آرمی چیف اور وزیراعظم کے تعلقات مزید بگڑے۔
آپریشن کلین اپ سے پہلے 18 جولائی 1992 کو اچانک ایک اہم پریس کانفرنس ہوئی جس میں بریگیڈیئر آصف ہارون نے بتایا کہ ایسے نقشے پکڑے گئے ہیں جن میں کراچی کو جناح پور کے نام سے نئی ریاست بنایا جانا تھا۔
روزنامہ جنگ کراچی سمیت تمام اخبارات نے ’جناح پور سازش‘ کو نمایاں طورپر شائع کیا۔
شجاع نواز اپنی کتاب میں لکھتے ہیں آرمی چیف نے سختی سے کارروائی کی جس پر نواز شریف کو لگا کہ یہ ان کے سیاسی اتحاد کو کمزور کرنے کی کوشش ہے۔
جنرل آصف نواز اس دن، شجاع نواز کے مطابق، آرمی ہاؤس میں ٹریڈ مل پر ورزش کر رہے تھے جب انھیں دل کا دورہ پڑا جس کے بعد انھیں وہیں پر ابتدائی طبی امداد دی گئی لیکن ان کی طبیعت بہتر نہ ہونے کی وجہ سے انھیں ہسپتال لے جایا گیا لیکن وہ جانبر نہ ہو سکے۔
یہ آٹھ جنوری 1993 کی دوپہر تھی۔ اس وقت کے سب سے سینیئر جنرل، لیفٹیننٹ جنرل محمد اشرف فوری طور پر عبوری آرمی چیف بن گئے لیکن ہرسطح پر چہ مگوئیاں ہوتی رہیں۔
شاید یہ معاملہ بھی ایک سوالیہ نشان بن کر ہوا میں تحلیل ہو جاتا لیکن تقریبا تین ماہ بعد نیویارک ٹائمز کی شائع ہونے والی ایک رپورٹ کے مطابق اپریل میں آصف نواز کی بیوہ نزہت آصف نواز کی جانب سے یہ دعویٰ سامنے آیا کہ ان کے شوہر کو آہستہ آہستہ زہر دیا گیا۔
اس رپورٹ کے مطابق انھوں نے سوال اٹھایا کہ ایک فعال اور جسمانی طور پر فٹ جنرل کو اچانک دل کا دورہ کیسے پڑ سکتا ہے لیکن انھوں نے باقاعدہ شکایت درج نہیں کروائی۔
نزہت آصف نواز کا دعویٰ سامنے آتے ہی اپوزیشن جماعتوں نے پارلیمنٹ میں معاملہ اٹھایا اور ہر طرف ایک ہی سوال گونجنے لگا کہ سچ کیا ہے؟
وزیراعظم نوازشریف نے سپریم کورٹ کے سینیئر جج جسٹس شفیع الرحمن کی سربراہی میں تین رکنی عدالتی کمیشن تشکیل دے دیا اور اس کمیشن کو دیے گئے مینڈیٹ میں شامل تھا کہ وہ موت کی اصل وجہ کا تعین کرے۔
جنرل آصف نواز جنجوعہ کی اچانک موت سے جڑے سوالات کی تلاش سب کو تھی۔
شجاع نواز کی کتاب ’کراس سورڈز‘ میں بتایا گیا ہے کہ جنجوعہ فیملی کی جانب سے امریکہ کی ایک فرانزک لیبارٹری ’نیشنل میڈیکل سروسز آف پینسلوانیا‘ سے بالوں کے نمونوں کی جانچ کرانے کا فیصلہ کیا گیا۔
این ایم ایس کے پروفائل کے مطابق وہ ایک تسلیم شدہ فرانزک اور میڈیکل ڈائیگناسٹک کمپنی ہے، جس کی سروسز امریکہ، برطانیہ اور دیگر ممالک میں بھی لی جاتی ہیں۔ عام طور پر وہاں انسانی خون، بال، ناخن اور دیگر نمونوں کے تجزیے کیے جاتے ہیں۔ یہ لیبارٹری بالوں کے تجزیے میں سنکھیا (آرسینک ) جیسے مادوں کا پتہ لگانے کی صلاحیت بھی رکھتی ہے۔
امریکی لیبارٹری کے تحقیقات کا حصہ بننے کے بعد اس ہائی پروفائل موت کی وجوہات جاننے کی بے چینی بڑھتی ہی جا رہی تھی۔
امریکی لیبارٹری کی رپورٹ کو خود نزہت آصف نواز منظرعام پر لائیں۔ خبررساں ادارے یونائیٹڈ پریس انٹرنیشنل (یوپی آئی) میں انور اقبال کی رپورٹ کے مطابق جنرل آصف نواز جنجوعہ کی بیوہ نے امریکی فرانزک لیبارٹری کی رپورٹ پولیس کو جمع کروائی جس کی حکام نے تصدیق بھی کی۔
اس رپورٹ میں جنرل آصف نواز جنجوعہ کے بالوں کے نمونے میں سنکھیا (آرسینک) کی مقدارغیرمعمولی حد تک زیادہ پائی گئی۔ عام سطح پر یہ مقدار چار مائیکرو ملی گرام فی بال ہوتی ہے لیکن نمونوں میں یہ مقدار 67 مائیکرو گرام فی گرام فی بال تک پائی گئی۔
یہ انکشاف ایک دھماکے کی طرح تھا لیکن ساتھ ہی یہ بتایا گیا کہ صرف سنکھیا (آرسینک) کا زیادہ ہونا موت کی وجہ پر قطعی فیصلہ نہیں دے سکتا بلکہ یہ  مزید تجزیے کی ضرورت کی نشاندہی کرتا ہے ۔
نزہت آصف نواز نے پولیس میں باقاعدہ درخواست بھی جمع کروائی، جس میں الزام لگایا گیا کہ ان کے شوہر کو زہر دے کر مارا گیا۔ انھوں نے پوسٹ مارٹم کرانے کا بھی مطالبہ کیا لیکن اپنی درخواست میں انھوں نے کسی ممکنہ ملزم کا نام نہیں لیا۔
جنرل آصف نواز جنجوعہ کے امریکہ میں مقیم بھائی شجاع نواز اپنی کتاب میں اس حوالے سے لکھتے ہیں کہ ستمبر 1993 میں بالاخر ڈاکٹر ریچٹ کی سربراہی میں غیرملکی ماہرین کی تین رکنی ٹیم اسلام آباد آئی اور ڈی آئی جی ڈاکٹر شعیب سڈل کو ان کا سرکاری رابطہ افسر مقرر کیا گیا جو ان  کے مطابق غیرملکی ماہرین کو بعد میں سیر کے لیے اسلام آباد سے مری بھی لے گئے۔
اس دوران، شجاع نواز کے مطابق، ڈاکٹر شعیب سڈل نے ماہرین کو کئی بار یقین دلایا کہ نمونے محفوظ ہاتھوں میں ہیں۔
فرانزک سائنس میں زبانی یقین دہانی کافی نہیں ہوتی۔ اصل اہمیت دستاویزی ثبوت، واضح تسلسل اور چین آف کسٹڈی کی ہوتی ہے یعنی تجزیہ کیے گئے نمونے کب حاصل کیے گئے؟ یہ نمونے پوسٹ مارٹم کے وقت لیے گئے یا بعد میں حاصل کیے گئے؟ یہ بال، ناخن، جسم کے ٹشوز میں سے کون کون سے نمونے لیے گئے اور ان کو کہاں پر اور کس کی نگرانی میں محفوظ رکھا گیا؟
شجاع نواز نے اپنی کتاب کراسڈ سورڈزکے آخر میں دس صفحات کا ایک ضمیمہ شامل کیا ہے۔ اس ضمیمے میں مرحوم جنرل کی اہلیہ کو مبینہ طور پر وزیراعظم ہاؤس کے بعض ملازمین، جن کے نام ظاہر نہیں کیے گئے، کی جانب سے بھجوائے گئے ایسے تحریری پیغامات کا انگریزی ترجمہ دیا گیا ہے جن میں الزام لگایا گیا کہ جنرل آصف نواز کو مبینہ طور پر حکومتی اہلکاروں کے کہنے پر زہر دیا گیا۔
شجاع نواز کے مطابق یہ گمنام خط جنرل آصف نواز کی موت کے بعد ان کی اہلیہ کو موصول ہوئے۔ تاہم ان میں جو دعوے کیے گئے ان کی آزادانہ طور پر تصدیق نہیں ہو پائی۔
شجاع نواز نے اپنی کتاب میں لکھا ہے کہ ’آصف نواز کی موت کو جس چیز نے مشکوک بنایا وہ ان کی موت کے بعد پیش آنے والے واقعات تھے‘ جن میں سے ایک کا تذکرہ اس تحریر کے آغاز میں کیا گیا۔
شجاع نواز کے مطابق ’اگرچہ آصف نواز کی موت نے پاکستان کے سیاسی نظام کو ایک جھٹکا دیا لیکن فوج اور سیاسی اسٹیبلشمنٹ نے تفتیش کو، باوجود آرمی چیف کی بیوہ کے الزامات کے، شفافیت یا چستی سے ڈیل نہیں کیا اور ایک ایسے وقت میں خود کو محفوظ رکھنے کی کوشش میں مصروف ہو گئے جب یہ ضروری تھا کہ جنرل آصف نواز کی صحت پر کھلی تحقیقات سے خدشات کو ختم کیا جائے۔‘
سچ کی تلاش کے لیے بنائے گئے عدالتی تحقیقاتی کمیشن نے 14 مئی 1993 کو اپنی رپورٹ وزیراعظم آفس کو پیش کی لیکن ماضی میں اہم واقعات پر بنائے گئے بہت سے انکوائری کمیشنز کی طرح یہ رپورٹ بھی مکمل طور پر منظرعام پر نہیں آئی۔
امریکی اخبار لاس اینجلس ٹائمز میں 14 اکتوبر1993 کو چارلس والس کی رپورٹ میں ذکر کیا گیا کہ جسٹس شفیع الرحمن کی سربراہی میں بنائے گئے تین رکنی کمیشن نے جنرل آصف نواز جنجوعہ کی موت کو قدرتی قرار دیا ہے اور بیوہ نزہت آصف نواز کی جانب سے سلو پوائزننگ کے دعوے کے کوئی ٹھوس یا قابل اعتبار حتمی شواہد سامنے نہیں آ سکے۔
نیویارک ٹائمز نے ’پاکستانی فوج کے سابق سربراہ جنرل آصف نواز کی موت میں زہر کے شواہد نہیں ملے‘ کے عنوان سے شائع ہونے والی ایک رپورٹ میں لکھا ’فرانسیسی، برطانوی اور امریکی ڈاکٹروں کی جانب سے کیے گئے پوسٹ مارٹم کے مطابق جنرل آصف نواز دل کا دورہ پڑنے سے انتقال کر گئے تھے، نہ کہ آرسینک زہر سے، جیسا کہ ان کے اہلِ خانہ کو شبہ تھا۔‘
سرکاری رپورٹ کے مطابق تینوں غیر ملکی ڈاکٹروں کی آٹوپسی رپورٹس میں واضح کیا گیا ہے کہ موت کی وجہ ہارٹ اٹیک ہی تھی۔
ماہرین کے مطابق جنرل آصف نواز کے خاندان میں دل کا دورہ پڑنے سے پہلے بھی اموات ہو چکی تھیں۔
کتاب کراسڈ سورڈز میں کسی کو بھی جنرل آصف نواز جنجوعہ کی موت کا ذمہ دار نہیں ٹھہرایا گیا لیکن پھر بھی وہ سوال اٹھاتے ہیں کہ امریکی لیارٹری کی رپورٹ میں سنکھیا کی زیادہ مقدار پائی گئی لیکن سرکاری رپورٹ کے مطابق جنرل آصف کی موت طبعی تھی۔
شجاع نواز پوچھتے ہیں وہ آج تک یہ سمجھ نہیں پائے ہیں کہ ان کی تحقیقات اور سرکاری تحقیقات کے نتائج میں فرق کیوں آیا؟ صرف اتنا ہی نہیں ، سرکاری و فوجی حکام کی جانب سے اس موت کی مکمل تحقیقات سے ہچکچاہٹ سے بھی شکوک و شبہات نے جنم لیا جو آج تک موجود ہیں۔
شجاع نواز اپنی کتاب میں یہ بھی لکھتے ہیں کہ انھوں نے امریکی حکام سے درخواست کی کہ انھیں جنرل آصف نواز جنجوعہ سے  متعلق پاکستانی حکام سے ہونے والی بات چیت کے بارے میں معلومات فراہم کی جائیں لیکن انھیں مثبت جواب نہیں ملا۔
امریکی وزارت خارجہ نے اس درخواست کے دو برس بعد  محض اتنا بتایا کہ فیلڈ دفاتر سے معلومات اکٹھی کی جا رہی ہیں۔
اسلام آباد میں موجود سیاسی اور عسکری رپورٹنگ میں مہارت رکھنے والے سینیئر صحافی اعزاز سید کا نکتہ نظر یہ ہے کہ ’جنرل آصف نوازجنجوعہ کی وفات سے سب سے زیادہ فائدہ کسی کو ملا تو وہ برسراقتدار مسلم لیگ ن اور کراچی آپریشن سے دوچار ایم کیوایم تھی۔‘
اعزاز سید کہتے ہیں کہ ’جنرل آصف نواز جنجوعہ دونوں جماعتوں کی پارٹی قیادت کے رویے سے خوش نہیں تھے۔‘
بی بی سی سے بات کرتے ہوئے انھوں نے کہا کہ ’ایم کیوایم کے لوگ بتاتے ہیں کہ جنرل آصف نواز کو یہ شکوہ تھا کہ جب جنرل اسلم بیگ کی ریٹائرمنٹ قریب تھی وہ اپنی مدت ملازمت میں توسیع کے خواہشمند تھے اور انھوں نے الطاف حسین سے رابطہ کر کے اس وقت کے صدر غلام اسحاق خان کو سفارش کروائی تھی۔‘
’ایک طرف تو وہ سفارش نہ سنی گئی دوسری طرف صدر اسحاق نے جنرل آصف نواز کی تقرری کے وقت انھیں بتا دیا کہ ایم کیو ایم بھی اسلم بیگ کی توسیع کی حامی تھی جو ہو جاتی تو یقینناً آصف نواز آرمی چیف نہ بنتے۔ تاہم کراچی مین امن وامان کی مخدوش صورتحال  آصف نواز کی ایم کیو ایم سے الگ سے ناراضگی کی ایک اہم ترین وجہ تھی۔‘
ہمارے رابطہ کرنے پر ڈاکٹر شعیب سڈل نے پہلی مرتبہ اس کیس کی تحقیقات کے آغاز اور انجام کے بارے میں کھل کر بتایا۔
ڈاکٹر شعیب سڈل کے مطابق جنرل آصف نواز جنجوعہ کی جب اچانک موت ہوئی ’تب میں ڈی آئی جی راولپنڈی تھا جب معین قریشی نگران وزیراعظم تھے۔‘
وہ کہتے ہیں کہ ’تب جنرل آصف نواز جنجوعہ کے داماد سلمان شاہ (جو معروف اکانومسٹ ہیں اور کئی اہم حکومتی عہدوں پر رہ چکے ہیں) وزیراعظم سے ملے  اور آرمی چیف کی موت کی تحقیقات کرانے کو کہا جس کے بعد وہ اپنی بیگم (جنرل آصف نواز جنجوعہ کی صاحبزادی) کے ساتھ میرے پاس آئے۔‘
ڈاکٹر شعیب سڈل کے مطابق ’انھوں نے اپنے طور پر جنرل جنجوعہ کے بالوں کے نمونوں کا کوئی ٹیسٹ کرایا تھا جس میں سنکھیا (آرسینک) کی مقدار نارمل سطح سے بہت زیادہ تھی لیکن میرے ساتھ کوئی رپورٹ شیئر نہیں کی گئی۔‘
ان کا کہنا تھا کہ ’سلمان شاہ اور ان کی بیگم نے جب اپنے خدشات سے متعلق بتایا کہ وہ اچانک موت کی تحقیقات کرانا چاہتے ہیں تو میں نے ان سے کہا کہ آپ جانتے ہیں کہ میری بیک گراؤنڈ اور طرح کی ہے، کرمنالوجی میں پی ایچ ڈی ہوں۔‘
’آپ چاہتے ہیں تو اس کیس کی مکمل تحقیقات کی جائیں گی، مختلف ممالک جہاں فرانزک لیب کے سسٹم موجود ہیں، وہاں سے پانچ چھ لوگوں کو بلوائیں گے اور ان کو جنرل آصف نواز جنجوعہ کے نمونے ٹیسٹ کے لیے دیں گے۔ اگر پہلے کسی نے کوئی ٹیسٹ کیا بھی ہے تو اس کی قانون کی نظر میں کوئی ویلیو نہیں ہے۔‘
ڈاکٹر شعیب سڈل کے مطابق ’سلمان شاہ نے کہا کہ ہمیں آپ پر اعتماد ہے۔ جب نگران وزیراعظم معین قریشی نے ان سے کہا کہ آپ تحقیقات چاہتے ہیں تو ڈی آئی جی راولپنڈی ڈاکٹر شعیب سڈل  سے کرالیں تو انھوں نے کہا، بالکل ٹھیک ہے، ہمیں ان پر کوئی اعتراض نہیں بلکہ یقین ہے۔‘
ڈاکٹر شعیب سڈل نے مزید بتایا کہ ’اس کے بعد ہم نے فرانزک تحقیقات کا آغاز کر دیا۔ سب سے پہلے مختلف ممالک میں اپنے سفارتخانوں سے کہا کہ وہ ہمیں وہاں کے بہترین فرانزک ماہرین کی فہرستیں بھیجیں۔‘
’جب سفارتخانوں کی جانب سے وہ نام ہمیں مل گئے تو ہم نے اپنے طور پر مزید جانچ پڑتال کی کہ ان میں سے کون بہتر ہیں۔ اس کے بعد پانچ سے چھ ممالک کے سب سے بہترین سمجھے جانے والے فرانزک ایکسپرٹس کو اسلام آباد بلایا گیا۔‘
اب وہ مرحلہ شروع ہوگیا، جس پر سوال اٹھتے رہے ہیں۔ ڈاکٹر شعیب سڈل کہنے لگے کہ ’غیرملکی فرانزک ایکسپرٹس کے ماہرین کی ٹیم کو وہ خود جنرل آصف نواز جنجوعہ کی قبر پر لے کر گئے جہاں متعلقہ مجسٹریٹ کی موجودگی میں قبرکشائی کی گئی۔‘
’فرانزک ایکسپرٹس نے اپنے اپنے طور پر نمونے (سیمپلز) حاصل کیے۔ یہ نمونے ڈاکٹر شعیب سڈل کے مطابق ان کی تحویل میں رہے جبکہ ایک نمونہ (سیمپل) آرمی کی فرانزک لیب میں محفوظ کیا گیا۔‘
وہ کہتے ہیں کہ ’جہاں یہ نمونے محفوظ تھے اس لاک کو دو چابیوں سے کھولا جاسکتا تھا۔ ایک چاپی میرے پاس تھی اور دوسری آرمی کے پاس۔‘
ان کے مطابق ’یہ نمونہ آرمی فرانزک لیب میں محفوظ رکھنے کی وجہ یہ تھی کہ اگر کسی وجہ سے کسی غیرملکی فرانزک ایکسپرٹ کے پاس نمونے ضائع ہوجائیں تو انھیں دوبارہ فراہم کیے جا سکیں۔‘
ڈاکٹر شعیب سڈل کے مطابق ’ان غیرملکی فرانزک ایکسپرٹس نے ایک ماہ بعد اپنی الگ الگ رپورٹس بھجوائیں لیکن ان میں سے کسی میں بھی جنرل آصف نواز جنجوعہ کو زہر دینے کا کوئی ذکر نہیں تھا۔‘
اس سوال پر کہ کیا ان تحقیقات کے دوران کسی مرحلے پر آپ کو کسی رکاوٹ یا دباؤ کا سامنا کرنا پڑا اور کیا آپ کو اتنے سال گزر جانے کے بعد لگتا ہے کہ اس کیس کی تحقیقات میں تمام قانونی تقاضے پورے کیے گئے تھے اور آپ خود کو اس معاملے میں مطمئن پاتے ہیں؟ ڈاکٹر شعیب سڈل نے جواب دیا کہ ’اس کیس کی تحقیقات کے دوران مجھے کسی رکاوٹ یا دباؤ کا سامنا نہیں ہوا۔‘
’ویسے بھی مجھے جاننے والے بخوبی واقف ہیں کہ میں تحقیقات کے دوران کسی کا اثر یا دباؤ قبول نہیں کرتا۔ اس کیس میں بھی تمام قانونی تقاضے پورے کیے گئے۔‘
بات کو آگے بڑھاتے ہوئے ڈاکٹر شعیب سڈل کہنے لگے کہ ’پاکستان میں اس سطح کی پہلی بار انوسٹی گیشن ہوئی کہ مختلف ممالک سے فرانزک ایکسپرٹس کو بلایا گیا اور ہر ایک نے الگ الگ اپنی رپورٹس تیار کیں اور کسی ایک نے بھی زہر دیے جانے کی تصدیق نہیں کی۔‘
فرانزک ماہرین کو مری لے جانے کے دعوے پر ڈاکٹر شعیب سڈل نے زور دے کر کہا کہ ’میں کسی فرانزک ماہر کو مری لے کر نہیں گیا اور تمام نمونے متعلقہ مجسٹریٹ کی موجودگی میں انوسٹی گیشن کے طے شدہ طریقہ کار کے تحت حاصل کیے گئے تھے۔‘
وہ کہتے ہیں کہ ’یہ بات یاد رکھیں کہ یہ ایک حاضر سروس آرمی چیف کو زہر دیے جانے کے خدشات کے متعلق تحقیقات تھیں، کون یہ جرات کرے گا کہ کوئی شواہد یا ثبوت ادھر اُدھر کر دیا جائے؟‘
ڈاکٹر شعیب سڈل بتاتے ہیں کہ ’جب غیرملکی فرانزک رپورٹس موصول ہوئیں تب ملک میں عام انتخابات کے گہما گہمی تھی۔‘
’نگران وزیراعظم معین قریشی کی سربراہی  میں میٹنگ ہوئی۔ اس میں رپورٹس کا جائزہ لیا گیا اور اس نکتے پر بات چیت کی گئی کہ کیا اس رپورٹ کو پبلک کرنے کا مناسب وقت ہے؟‘
’میٹنگ کے دوران طے پایا کہ جو فائنڈنگ آئی ہے، اسے فوری طورپر منظرعام پر لایاجائے۔ جس کے بعد حکومت نے اپنے طے شدہ طریقہ کار کے مطابق پبلک کو آگاہ کر دیا کہ غیرملکی فرانزک رپورٹس میں زہر دینے کے کسی قسم کے شواہد نہیں ملے اور جنرل آصف نواز جنجوعہ کی موت دل کا دورہ پڑنے سے ہی ہوئی۔‘
صحافی اعزاز سید نے کہا کہ ’سیاسی تناؤ اور ٹکراؤ کی صورتحال میں یہ اطلاع بھی آئی کہ ایک تقریب میں جنرل آصف نواز جنجوعہ اور اپوزیشن لیڈر بے نظیر بھٹو کا آمنا سامنا بھی ہوا جس پر قیاس آرائیاں جنم لینے لگیں کہ ان کے رابطے مضبوط ہو رہے ہیں۔‘
لیکن تب کی سیاسی صورتحال کا جائزہ پیش کرتے ہوئے اعزاز سید یہ بھی واضح کرتے ہیں کہ ’اس کا یہ مطلب نہیں کہ جنرل آصف نواز جنجوعہ کی وفات سے مسلم لیگ ن کی حکومت کا کوئی کردار یا تعلق تھا۔‘
اعزاز سید کے مطابق ’جنرل آصف نواز جنجوعہ کی وفات کے بعد ایک عجیب سلسلہ شروع ہوا جب ان کے گھر کے پتے پر بے نامی خطوط لکھے گئے جن میں جنرل جنجوعہ کو مختلف طریقوں سے آہستہ آہستہ زہر دینے کی مختلف وجوہات بتائی جاتی رہیں۔‘
یہ وہی بے نامی خطوط ہیں جن میں جنجوعہ خاندان کو حکومت کے کسی کردار کے بارے میں ترغیب دی گئی تھی اور جن کا حوالہ پہلے تحریر میں دیا جا چکا ہے۔
صحافی اعزاز سید کہتے ہیں کہ ان کی جنرل آصف نواز جنجوعہ کے امریکہ میں مقیم بھائی شجاع نواز سے ملاقات اور رابطہ رہا اور ’امریکی لیبارٹری نے اپنی حتمی رپورٹ میں زہر دینے کے امکان کو رد کر دیا تھا۔‘
صحافی اعزاز سید سے جب امریکی لیبارٹری کی ابتدائی رپورٹ میں بالوں میں سنکھیا، آرسینک کی مقدار معمول سے کہیں زیادہ ہونے کا ذکر کیا تو انھوں نے دوٹوک انداز میں کہا کہ ’اگر ایسا کچھ ہوتا تو یہ تو ایک اور17 اگست کہلاتا۔‘ یاد رہے کہ 17 اگست 1988 کو جنرل ضیاالحق کا طیارہ حادثے کا شکار ہوا تھا۔
اعزاز سید نے ساتھ ہی یہ سوال اٹھایا کہ ’اگر آرمی چیف جنرل آصف نواز جنجوعہ کی موت غیر طبعی ہونے کا کوئی ایک بھی ٹھوس شواہد سامنے آ جاتا یا یہ پتہ چلتا کہ اس میں کسی سویلین یا سیاسی جماعت کی کوئی سازش ہے تو کیا اسٹیبلشمنٹ اسے چھوڑتی؟‘
جنرل آصف نواز جنجوعہ کی اچانک موت پاکستانی تاریخ کی ان ہائی پروفائل اموات میں سے ہے جو سرکاری فائلوں میں تو سمٹ جاتی ہیں مگر پھر ان سے کہانیاں جنم لیتی ہیں جس میں الزام بھی ہوتے ہیں اور سوال بھی۔
جنرل آصف تو اگلے سفر پر چلے گئے اور ان کے بعد جنرل وحید کاکڑ آرمی چیف بنے۔ 18 اپریل 1993 کو صدر غلام اسحاق خان نے نوازشریف کی حکومت تحلیل کر دی جس کے خلاف نوازشریف سپریم کورٹ چلے گئے۔
وہاں تقریباً 37 دن بعد ان کی حکومت کی تحلیل کو غیرآئینی قرار دے دیا گیا اور نواز شریف کی بطور وزیراعظم واپسی ہو گئی لیکن سیاسی تنازع ایک نئے بحران میں تبدیل ہو گیا جس کے بعد بطور ثالث جنرل عبدالوحید کاکڑ کا کردار سامنے آیا اور آئینی بحران سے نکلنے کے لیے کاکڑ فارمولے کے تحت غلام اسحاق خان نے صدارت اور نوازشریف نے وزارت عظمیٰ سے استعفی دے دیا۔
نوٹ: 8 جنوری کو شائع ہونے والی اس تحریر کو ڈاکٹر شعیب سڈل (جنھوں نے اس وقت بطور ڈی آئی جی پولیس جنرل آصف نواز جنجوعہ کی موت کی تحققیات کی سربراہی کی تھی) کی جانب سے موصول ہونے والے جواب کی مدد سے اپڈیٹ کیا گیا ہے۔

### Article 104 ###
بنگلہ دیش نے ٹی 20 ورلڈ کپ کے لیے آئی سی سی سے درخواست کی تھی کہ اس کے تمام میچز انڈیا کے بجائے سری لنکا میں ہوں۔ تاہم آئی سی سی نے بنگلہ دیش کو ورلڈ کپ سے باہر کرتے ہوئے سکاٹ لینڈ کو شامل کر لیا۔ چیئرمین پی سی بی محسن نقوی نے آئی سی سی کے فیصلے کو ’نا انصافی‘ قرار دیتے ہوئے اسے دہرا معیار قرار دیا تھا۔ جبکہ پاکستان کی شمولیت یا بائیکاٹ کا فیصلہ جمعے یا پیر تک ملتوی کر دیا۔
پاکستان نے اگر ٹی 20 ورلڈ کپ یا انڈیا کے خلاف میچ کا بائیکاٹ کیا تو آئی سی سی اور پی سی بی کو کتنا نقصان ہو سکتا ہے؟ جانیے اس ویڈیو میں
ویڈیو: کرن فاطمہ

### Article 105 ###
ساہیوال کے نعیم ارشد کو سنہ 2011 میں 2500 روپے کے تنازع پر ہونے والے ایک قتل کے مقدمے میں گرفتار کیا گیا تھا اور پھر چار برس بعد جولائی 2015 میں انھیں اسی مقدمے میں عمر قید کی سزا بھی سُنا دی گئی۔
ٹرائل کورٹ کا یہ فیصلہ لاہور ہائی کورٹ گیا لیکن وہاں بھی اس سزا کو برقرار رکھا گیا لیکن اب تقریباً 15 برس بعد سپریم کورٹ نے نعیم کو اس مقدمے سے بری کر دیا اور ان کی فوری رہائی کا حکم دیا ہے۔
ارشد کے خلاف درج مقدمے میں کہا گیا تھا کہ انھوں نے انور علی نامی کپڑوں کے تاجر سے کچھ کپڑے لیے تھے اور کچھ پیسے دے دیے تھے اور باقی 2500 بعد میں دینے کا وعدہ کیا تھا۔
پنجاب کے شہر ساہیوال میں پولیس نے 14 مارچ سنہ 2011  کو ایک شخص محمد انور کے قتل کے مقدمے میں نعیم ارشد سمیت تین افراد کو گرفتار کیا تھا اور ٹرائل کورٹ نے 30 جولائی 2015 میں قتل کے اس مقدمے کا فیصلہ سناتے ہوئے نعیم ارشد کو عمر قید کی سزا سنائی تھی۔
اس مقدمے میں گرفتار ہونے والے دیگر دو ملزمان شہباز اور شبیر کو عدم ثبوت کی بنا پر بری کر دیا گیا تھا۔
تاہم اس مقدمے کی تفصیلات جاننے سے قبل یہ جاننا ضروری ہے کہ عدالت نے ارشد کی رہائی کے فیصلے میں کیا لکھا۔
عدالت کا کہنا ہے کہ اس کیس میں مدعی مقدمہ کی جائے وقوعہ پر موجودگی اور اس ضمن میں پیش کیے گئے شواہد حالات کو مشکوک بناتے ہیں، اس لیے قتل کے مقدمے میں عمر قید کی سزا پانے والے شخص نعیم ارشد عرف پپو کو اس مقدمے سے بری کرتے ہوئے انھیں فوری طور پر رہا کرنے کا حکم دیا جاتا ہے۔
جسٹس ہاشم کاکڑ کی سربراہی میں سپریم کورٹ کے تین رکنی بینچ نے نعیم ارشد کی لاہور ہائی کورٹ کے فیصلے کے خلاف اپیل کی سماعت کی۔ اس تین رکنی بینچ میں جسٹس اشتیاق ابراہیم نے نعیم ارشد کی اپیل پر فیصلہ تحریر کیا۔
پانچ صفحات پر مشتمل فیصلے میں کہا گیا کہ اس مقدمے کے اندارج سے لے کر متعقلہ عدالت میں بیان دینے تک اس مقدمے کے مدعی کاشف جمیل نے یہی مؤقف دُہرایا کہ مقتول انور، نعیم ارشد کی طرف سے کیے گئے فائر کی وجہ سے ہلاک ہوا اور اس میں کسی شریک ملزم کا کوئی کردار نہیں جبکہ اس مقدمے کے تفتیشی افسر نے اپنی تفتیش میں کہا ہے کہ انور کی موت نعیم ارشد کی طرف سے کیے گئے فائر کی وجہ سے نہیں ہوئی بلکہ اس مقدمے میں شریک ملزم شہباز موت کی وجہ بنا تھا۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
اس فیصلے میں یہ بھی کہا گیا کہ تفتیشی افسر نے اپنی تفتیش میں یہ بھی لکھا کہ ملزم شہباز سے نہ صرف قتل میں استعمال ہونے والا پستول برآمد ہوا بلکہ جائے حادثہ سے ملنے والی گولی کا خالی خول بھی اسی پستول سے میچ کر گیا تھا۔
ٹرائل کورٹ نے اس مقدمے میں شریک ملزم شہباز اور شبیر کو بری کر دیا تھا اور عدالت کے اس فیصلے کو نہ تو مدعی مقدمہ اور نہ ہی ریاست نے ہائی کورٹ میں چیلنج کیا۔
عدالت نے اپنے فیصلے میں یہ بھی لکھا کہ نعیم ارشد کی طرف سے اس اپیل کی سماعت کے دوران یہ بات بھی مشاہدے میں آئی کہ مدعی مقدمہ کاشف جمیل نے جائے وقوعہ پر اپنی موجودگی کے بارے میں کوئی ٹھوس وجہ نہیں بتائی۔
اس کے علاوہ انور کے قتل کے مقدمے میں وقوعہ کا جو وقت درج کیا گیا، وہ شام ساڑھے سات بجے ہے جبکہ سرکاری کلینڈر کے مطابق 14 مارچ سنہ 2011 کو سورج غروب ہونے کا وقت 6 بج کر 35 منٹ تھا۔
فیصلے میں کہا گیا کہ اس کا مطلب یہ ہے کہ جس وقت انور کا قتل ہوا اس وقت مکمل اندھیرا تھا اور مدعی مقدمہ نہ تو مقدمے کے اندراج کے وقت اور نہ ہی ٹرائل کورٹ میں جائے حادثہ میں لائٹ کی دستیابی کے بارے میں کچھ بتا سکا جس کی روشنی میں اس نے ملزم نعیم ارشد کو شناخت کیا۔
عدالت نے اپنے فیصلے میں لکھا کہ ایسی غلطی پراسیکیوشن کے موقف میں شکوک وشہبات پیدا کرتی ہے، اس لیے عدالت نعیم ارشد کی اپیل منظور کرتے ہوئے انھیں فوری طور پر رہا کرنے کا حکم دیتی ہے۔
واضح رہے کہ ٹرائل کورٹ نے قتل کے اس مقدمے کا فیصلہ 30 جولائی 2015 کو سنایا تھا، جس میں نعیم ارشد کو مجرم گردانتے ہوئے عمر قید اور ایک لاکھ روپے جرمانے کی سزا سنائی گئی تھی۔
اس فیصلے کو نعیم ارشد نے لاہور ہائی کورٹ میں چیلنج کیا تھا تاہم لاہور ہائی کورٹ نے 29 نومبر 2017 کو اس درخواست کو مسترد کر دیا تھا۔
ساہیوال کے علاقے تھانہ فرید ٹاون میں اس واقعہ سے متعلق  درج ہونے والے اس مقدمے میں کہا گیا تھا کہ مقتول انور علی، جس کی علاقے میں کپڑے کی دکان تھی، سے نعیم ارشد نے کچھ سوٹ ادھار لیے تھے۔
ایف آئی آر کے مطابق ملزم نے کچھ رقم ادا کی جبکہ باقی ڈھائی ہزار چند دن میں ادا کرنے کا وعدہ کیا لیکن ایسا نہیں ہوا۔
مقتول کے قریبی رشتہ دار کاشف جمیل کی مدعیت میں درج ہونے والے اس مقدمے میں کہا گیا تھا کہ واقعے سے چند روز قبل جب مقتول نے ملزم سے بقایا رقم کی واپسی کا تقاضا کیا تو ملزم نے نہ صرف مقتول کو گالیاں دیں بلکہ اسے سنگین نتائج کی دھمکیاں بھی دیں۔
ایف آئی آر کے مطابق ملزم اپنے دو ساتھیوں شہباز اور شبیر کے ہمراہ مقتول انور کی دکان پر آیا اور نعیم ارشد نے اس وقت فائر کیا جو انور کے پیٹ میں لگا اور اسے طبی امداد کے لیے مقامی ہسپتال لے جایا گیا تاہم وہ زخموں کی تاب نہ لاتے ہوئے ہلاک ہو گیا۔

### Article 106 ###
کورٹ مارشل کے بعد قید کی سزا پانے والے پاکستانی فضائیہ (پی اے ایف) کے سابق ایئر مارشل جواد سعید پر عائد الزامات کی تفصیلات کے حصول کے لیے اُن کی اہلیہ کی عدالتی جنگ گذشتہ کئی ماہ سے جاری ہے۔ اسی دوران پاکستانی فضائیہ کی جانب سے بی بی سی کو بتایا گیا ہے کہ جواد سعید کے خلاف فیلڈ جنرل کورٹ مارشل کی کارروائی پی اے ایف کی حسّاس معلومات اپنے بھائی کو فراہم کرنے پر ہوئی۔
پاکستانی فضائیہ کے ایک ترجمان نے بی بی سی کے ساتھ خصوصی گفتگو کے دوران ایک سوال کے جواب میں کہا ہے کہ ’سابق ایئر مارشل یہ حسّاس معلومات امریکہ میں اپنے بھائی کے ساتھ شیئر کرتے تھے۔‘
ترجمان کا یہ بھی کہنا تھا کہ ’سابق ایئر مارشل اپنے بھائی کو یہاں تک حسّاس معلومات فراہم کرتے تھے کہ میانوالی ایئربیس پر کون، کون سے جنگی جہاز کھڑے ہیں۔‘
تاہم ریٹائرڈ ایئر مارشل جواد سعید کی اہلیہ نے بی بی سی سے بات کرتے ہوئے الزام عائد کیا ہے کہ اُن کے شوہر کے خلاف کورٹ مارشل کی کارروائی ایک ایسا وائٹ پیپر لکھنے کے باعث عمل میں لائی گئی جس میں انھوں نے موجودہ ایئر چیف کی جانب سے اختیارات سے مبینہ تجاوز کرنے کا ذکر کیا تھا۔
جواد سعید کے بھائی حماد سعید نے بھی بی بی سی سے بات کرتے ہوئے یہی الزام عائد کیا کہ ’ایئر چیف بابر سدھو کی بدعنوانی اور اختیارات کے ناجائز استعمال کو اجاگر کرنے والے وائٹ پیپر سے توجہ ہٹانے کے لیے وہ (پاکستانی فضائیہ) ایک قومی اعزاز یافتہ فوجی اور ایئر مارشل جواد کو بدنام کر رہے ہیں اور مضحکہ خیز اور شرمناک الزامات لگا رہے ہیں کہ انھوں نے میانوالی بیس میں طیاروں کے بارے میں مجھے معلومات دیں تھیں۔‘
خیال رہے کہ اس مبینہ دستاویز کا ذکر ان کی کسی بھی عدالتی درخواست یا وزارتِ دفاع کو دی گئی درخواست میں نہیں کیا گیا ہے۔
بی بی سی اس دعوے کی آزادانہ طور پر تصدیق نہیں کر سکا، البتہ پاک فضائیہ کے ترجمان نے بی بی سی کو بتایا کہ اس الزام کا جواد سعید کے خلاف کورٹ مارشل کی کارروائی سے کوئی تعلق نہیں ہے۔
خیال رہے کہ جواد سعید کی اہلیہ شازیہ جواد نے اپنے شوہر کے کورٹ مارشل کی تفصیلات کے حصول کے لیے پہلے اسلام آباد ہائیکورٹ اور پھر لاہور ہائیکورٹ سے رجوع کیا۔ سابق ایئر مارشل جواد سعید کے خلاف کسی بھی زیرِ التوا معاملے پر لاہور ہائیکورٹ کی جانب سے وفاقی حکومت کو فیصلہ کرنے کے لیے دی گئی ڈیڈ لائن بھی اب ختم ہو گئی ہے لیکن اس پر کوئی پیش رفت دکھائی نہیں دی ہے۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
لاہور ہائیکورٹ کے راولپنڈی بینچ نے 22 اکتوبر 2025 کو جواد سعید کی اہلیہ شازیہ جواد کی ایک درخواست پر وفاقی حکومت کو حکم دیا تھا کہ اگر اُن کے پاس پاکستانی فضائیہ کے سابق ایئر مارشل کے حوالے سے کوئی معاملہ زیر التوا ہے تو وہ قانون کے مطابق ایک ماہ کے اندر اس پر فیصلہ کرے۔
جواد سعید کی حراست کے بعد شازیہ جواد نےاسلام آباد ہائیکورٹ میں بھی  پاکستانی فضائیہ کی جانب سے اپنے شوہر کو مبینہ طور پر حبسِ بے جا میں رکھنے  کے حوالے سے درخواست بھی دائر کی تھی۔
اس معاملے میں اپریل 2025 میں پاکستانی فضائیہ کی جانب سے اسلام آباد ہائیکورٹ کو آگاہ کیا گیا تھا کہ سابق ایئر مارشل جواد سعید کو فیلڈ جنرل کورٹ مارشل کی کارروائی کے نتیجے میں 14 سال قید کی سزا سنائی گئی تاہم اس سزا کے خلاف اپیل کے نتیجے میں سزا میں دس سال کی کمی کر دی گئی تھی۔
اسلام آباد ہائیکورٹ میں جواد سعید کے کورٹ مارشل کے بارے میں معلومات کی فراہمی کے بعد عدالت کی جانب سے شازیہ جواد کی درخواست کو خارج کر دیا گیا تھا۔ اس درخواست کے اخراج اور پھر فیصلے پر نظرِثانی کی درخواست واپس لیے جانے کے بعد رواں برس جواد سعید کی اہلیہ کی جانب سے وزارتِ دفاع میں ایک اور درخواست دی گئی جس میں استدعا کی گئی کہ اُن کے شوہر کے خلاف فیلڈ جنرل کورٹ مارشل کی کارروائی کو ’غیر قانونی‘ اور ’غیر منصفانہ‘ قرار دیتے ہوئے کالعدم قرار دیا جائے۔
حکومت کی جانب سے اس درخواست پر کوئی کارروائی نہ کیے جانے پر  شازیہ جواد نے اکتوبر 2025 میں لاہور ہائیکورٹ سے رجوع کیا اور عدالت سے استدعا کی تھی کہ وہ وفاقی حکومت کو اُن کی زیر التوا درخواست پر جلد از جلد فیصلہ کرنے کا حکم دے۔
اس درخواست میں اپریل 2025 میں اسلام آباد ہائیکورٹ میں جواد سعید کو پاکستانی فضائیہ کی جانب سے مبینہ طور پر حبس بےجا میں رکھنے سے متعلق گذشتہ درخواست اور اس پر فیصلے کے بعد نظرِثانی کی درخواست کا حوالہ بھی دیا گیا ہے اور کہا گیا ہے کہ اسلام آباد ہائیکورٹ کے احکامات کے مطابق درخواست گزار نے پاکستان ایئر فورس کے حکام سے جواد سعید کے خلاف الزامات کی انکوائری کرنے والے بورڈ کی جانب سے تیار کی گئی انکوائری رپورٹ، تفتیشی رپورٹ، فیلڈ جنرل کورٹ مارشل کی کارروائی کے دوران قلمبند کی گئی شہادتوں اور جواد سعید پر عائد فرد جرم کی نقول، فیلڈ جنرل کورٹ مارشل کے سلسلے میں ہونے والی عدالتی کارروائی اور کورٹ آف اپیل کے فیصلے کی کاپی فراہم کرنے کی استدعا کی لیکن اس پر عمل نہیں ہوا۔
درخواست گزار کے مطابق جواد سعید کے لیے وکالت نامہ بھی بھیجا گیا مگر وہ واپس نہیں آیا جس پر درخواست گزار کی جانب سے ایک بار پھر پی اے ایف سے ریکارڈ کے حصول کے لیے اسلام آباد ہائیکورٹ سے رجوع کیا گیا تاہم بعدازاں فضائیہ کے نمائندوں کی جانب سے ریکارڈ کی فراہمی کی یقین دہانی کے بعد یہ درخواست واپس لے لی گئی۔
شازیہ جواد نے یہ الزام بھی عائد کیا ہے کہ اُن پر دباؤ ڈالا جا رہا ہے کہ وہ عدالت میں اپنے شوہر کے حوالے سے دائر کردہ اپنی درخواست واپس لیں۔
اس بارے میں سوال کے جواب میں پاکستانی فضائیہ کا دعویٰ ہے کہ جواد سعید کی اہلیہ پر اپنے خاوند کی رہائی یا کورٹ مارشل سے متعلق دستاویزات کے حصول کے لیے مختلف عدالتوں میں زیر سماعت درخواستوں کو واپس لینے سے متعلق کبھی دباؤ نہیں ڈالا گیا۔
اسلام آباد ہائیکورٹ میں حبسِ بے جا کی درخواست پر کارروائی کے دوران ایئرفورس کے نمائندوں نے عدالت کو بتایا تھا کہ ایئرمارشل ریٹائرڈ جواد سعید کا چھ الزامات میں کورٹ مارشل کیا گیا تھا۔
ایئرفورس کے نمائندوں نے عدالت (اسلام آباد ہائیکورٹ) کو بتایا تھا کہ جواد سعید کے خلاف فیلڈ جنرل کورٹ مارشل کی کارروائی 24 جنوری سے 27 جنوری 2024 تک جاری رہی جس کے نتیجے میں انھیں ابتدائی طور پر 14 سال قید کی سزا سنائی گئی اور بعدازاں اس سزا کے خلاف جواد سعید کی اپیل کے نتیجے سزا میں دس سال کی کمی کر دی گئی۔
پاکستانی فضائیہ کے نمائندوں نے اسلام آباد ہائیکورٹ میں یہ بھی بتایا تھا کہ فیلڈ جنرل کورٹ مارشل کی جانب سے سزا سنائے جانے کے بعد جواد سعید نے بذات خود فضائیہ کے سربراہ کے نام رحم کی اپیل لکھی تھی، جس پر ابھی فیصلہ ہونا باقی ہے۔
فضائیہ کے نمائندوں کی جانب سے اس موقع پر (اسلام آباد ہائی کورٹ میں) نہ تو کوئی تحریری بیان جمع کروایا گیا اور نہ ہی اپنے بیانات کے حق میں کوئی دستاویز جمع کروائی گئی اور یہ کہ اس موقع پر صرف ایئر ہیڈکوارٹرز کی جانب سے جاری کردہ فیصلے کی کاپی عدالت کو دکھائی گئی۔
جواد سعید کے بھائی حماد سعید نے الزام عائد کیا ہے کہ ’ایئر مارشل جواد کے خلاف سارا کیس ایک کمزور بنیاد پر کھڑا ہے اور یہی وجہ ہے کہ آج تک کورٹ مارشل کے شواہد اور کارروائیوں کے بارے میں کوئی معلومات عدالت کے سامنے پیش نہیں کی گئیں۔‘
ایئر فورس کے نمائندوں کے زبانی جوابات کی بنیاد پر اسلام آباد ہائیکورٹ نے قرار دیا تھا کہ چونکہ جواد سعید کا کورٹ مارشل ہو چکا ہے اور وہ ایئرفورس کی تحویل میں ہیں اس لیے اب یہ حبس بےجا کا معاملہ نہیں رہا ہے اور اس کے بعد ان کی درخواست خارج کر دی گئی۔
لاہور ہائیکورٹ میں دائر درخواست کے مطابق اسلام آباد ہائیکورٹ کے اس فیصلے کے خلاف نظرِ ثانی درخواست دائر کی گئی اور دوران سماعت جج ایڈووکیٹ جنرل (پاکستان فضائیہ) نے عدالت کے سامنے پیش ہو کر جہاں پرانا مؤقف دہرایا وہیں مزید بتایا کہ ملزم کو کورٹ مارشل کی کارروائی کے دوران سویلین وکیل فراہم نہیں کیا گیا کیونکہ یہ معاملہ حسّاس نوعیت کا ہے۔
درخواست گزار نے درخواست میں یہ بھی دعویٰ کیا ہے کہ ان کے شوہر کو سزا سنائے جانے کے بعد بھی پاکستانی فضائیہ نے اپنی تحویل میں رکھا ہوا ہے جو قانون سے بالاتر عمل اور اختیارات کا ناجائز استعمال ہے۔
خیال رہے کہ مارچ اور اپریل 2025 میں اسلام آباد ہائیکورٹ میں شازیہ جواد کی جانب سے ان کے شوہر کو حبسِ بے جا میں رکھنے کی درخواست پر کارروائی کے دوران فضائیہ کے نمائندوں کی جانب سے کچھ تفصیلات عدالت کو فراہم کی گئی تھیں۔
جواد سعید کو سویلین وکیل فراہم نہ کرنے سے متعلق دعوے کا جواب دیتے ہوئے جج ایڈووکیٹ جنرل (پاکستان فضائیہ)  نے عدالت کو بتایا تھا کہ 'مجرم کے خلاف ہونے والا ٹرائل چونکہ ایک حسّاس معاملہ تھا اس لیے انھیں کوئی سویلین وکیل نہیں دیا گیا۔'
جواد سعید کو سزا سنائے جانے کے بعد جیل منتقل نہ کرنے سے متعلق اسلام آباد ہائیکورٹ کے استفسار پر جج ایڈووکیٹ جنرل (پاکستان فضائیہ)  نے کہا تھا کہ چونکہ یہ حسّاس معاملہ تھا اس لیے مجرم کے کورٹ مارشل کے بعد جیل نہیں بھیجا گیا بلکہ ایک میس کو سب جیل قرار دیا گیا ہے جہاں وی آئی پی سہولیات فراہم کی گئیں ہیں جن پر روزانہ دو سے تین لاکھ روپے خرچ آتا ہے۔
لاہور ہائیکورٹ میں دائر کردہ حالیہ درخواست میں درخواست گزار نے یہ بھی کہا کہ اُن کے شوہر جواد سعید ملازمت کے دوران ایئر فورس میں اہم عہدوں پر فائز رہے ہیں اور سنہ 2019 میں انڈیا نے جب پاکستان کے زیر انتظام کشمیر کے علاقے بالاکوٹ پر حملہ کیا تو اُس وقت جواد سعید نے انڈیا کی اس کارروائی کے خلاف بطور ایئر مارشل پاکستان کے 'آپریشن سوئفٹ ریٹارٹ' کی سربراہی کی تھی اور اسی آپریشن کے نتیجے میں انڈین ایئرفورس کے پائلٹ ابھینندن گرفتار ہوئے تھے۔
پاکستانی فضائیہ کی جانب سے جواد سعید کی اہلیہ کے اس دعوے کو مسترد کیا گیا ہے۔ بی بی سی کی جانب سے رابطہ کرنے پر پاکستانی فضائیہ کی جانب سے کہا گیا ہے کہ انڈین فضائیہ نے 2019 میں پاکستان پر جو حملہ کیا تھا اس کے خلاف پاکستانی فضائیہ کے آپریشن کی کمان سابق ایئر مارشل جواد سعید نہیں کر رہے تھے۔
فضائیہ کے ترجمان نے کہا کہ جب پاکستانی ایئر فورس نے انڈین طیارہ مار گرایا، جس کے نتیجے میں انڈین پائلٹ ابھینندن گرفتار ہوئے تو اس وقت ایئر مارشل جواد سعید ایڈمنسٹریشن کے انچارج تھے۔
جواد سعید کے بھائی حماد سعید نے بھی دعویٰ کیا کہ ’ایئر مارشل جواد نے پاکستانی  فضائیہ میں سب سے حساس عہدوں پر خدمات انجام دی ہیں اور ان تمام سالوں میں انھیں اعلیٰ سطح کی سکیورٹی کلیئرنس والے کام سونپے گئے تھے۔‘
شازیہ جواد کی اپنی درخواست میں یہ دعویٰ بھی کیا ہے کہ جواد سعید نا صرف پاکستانی فضائیہ کے ایک قابل افسر تھے بلکہ اُن کا نام ایئر چیف (پاکستانی فضائیہ کے سربراہ) کے عہدے کے لیے بھی موجودہ ایئر چیف کے ساتھ زیر غور آیا تھا تاہم اس دوران ایئر مارشل جواد سعید 18 مارچ 2021 میں اپنے عہدے سے ریٹائر ہو گئے۔
جواد سعید کی اہلیہ اور اس کیس میں درخواست گزار شازیہ جواد نے بی بی سی سے بات کرتے ہوئے بتایا کہ جب یکم جنوری 2024 کو چند نامعلوم افراد اُن کے شوہر کو لینے کے لیے اُن کے گھر پر آئے تھے  تو اُن کی جانب سے بتایا گیا کہ جواد سعید کو سکیورٹی کی وجہ سے وہ اپنے ساتھ لے کر جا رہے ہیں۔ اہلیہ کے مطابق اس موقع پر جواد سعید نے اپنے اہلخانہ کو بتایا کہ انھیں کچھ دن 'اپنے لوگوں' کے ساتھ رہنا پڑے گا۔
شازیہ جواد کا یہ بھی کہنا تھا کہ اُن کی اپنے شوہر کے ساتھ ہر ہفتے ملاقات کروائی جاتی ہے اور وہ اُن کے ساتھ شام کی واک بھی کرتی ہیں، تاہم ان کا کہنا تھا کہ اس ملاقات اور چہل قدمی کے دوران سکیورٹی کے دو اہلکار اُن کے ساتھ موجود رہتے ہیں۔
شازیہ جواد نے بی بی سی سے خصوصی گفتگو کے دوران یہ الزام عائد کیا کہ اُن کے شوہر کو ایک وائٹ پیپر لکھنے کی بنیاد پر گرفتار کیا گیا تاہم ان کا کہنا تھا کہ یہ وائٹ پیپر ابھی تک شائع نہیں ہو سکا اسے اُن کے شوہر کے لیپ ٹاپ سے ہی کسی نے نکال لیا تھا۔ انھوں نے یہ بھی دعویٰ کیا کہ اس وائٹ پیپر میں اُن کے شوہر نے موجودہ ایئر چیف کی جانب سے اختیارات سے مبینہ تجاوز کرنے کا ذکر کیا تھا۔ بی بی سی ان الزامات کی آزادانہ تصدیق نہیں کر سکا ہے۔
اس سوال پر کہ اس مبینہ دستاویز کا ذکر ان کی کسی بھی عدالتی درخواست یا وزارتِ دفاع کو دی گئی درخواست میں کیوں نہیں، شازیہ جواد کا کہنا تھا کہ ان کے قانونی مشیران نے انھیں ایسا کرنے سے گریز کرنے کی ہدایت کی تھی۔
پاکستان ایئرفورس کے ترجمان نے بی بی سی کو بتایا کہ اس بات کا جواد سعید کے خلاف ہونے والی فیلڈ جنرل کورٹ مارشل کی کارروائی سے کوئی تعلق نہیں ہے اور ان کے خلاف یہ کارروائی پی اے ایف کی حسّاس معلومات اپنے بیرونِ ملک مقیم بھائی کو فراہم کرنے پر کی گئی ہے۔
شازیہ جواد نے بی بی سی سے بات کرتے ہوئے یہ بھی دعویٰ کیا کہ جب سے اُن کے شوہر کو حراست میں لیا گیا ہے تب سے اُن کی پینشن بند ہے اس سے قطع نظر کہ اُن کی ایک بیٹی کو  روزانہ کی بنیاد پر میڈیکل کیئر کی بہت ضرورت ہوتی ہے۔
اس بارے میں پی اے ایف کی جانب سے بی بی سی کو بتایا گیا ہے کہ جب کسی بھی افسر کا کورٹ مارشل ہوتا ہے تو اس کی تنخواہ اور پینشن بند کر دی جاتی ہے۔ فضائیہ کی جانب سے یہ بھی کہا گیا ہے کہ جواد سعید کی ایک بیٹی کے طبی اخراجات سرکاری طور پر ادا کیے جا رہے ہیں۔
جواد سعید کی اہلیہ کا یہ بھی دعویٰ ہے کہ انھوں  نے اس حوالے سے موجودہ ایئر چیف سے ملاقات کے لیے متعدد خطوط لکھے اور بالآخر 26 ستمبر کو یہ ملاقات ممکن ہوئی جس میں انھیں یقین دہانی کروائی گئی کہ جواد سعید کو 30 نومبر تک رہا کر دیا جائے گا۔
بی بی سی اس دعوے کی آزادانہ تصدیق نہیں کر سکا ہے لیکن پاکستانی فضائیہ کی جانب سے ان کے اس دعوے کو بھی مسترد کیا گیا ہے۔
فضائیہ کے ترجمان نے بی بی سی کو بتایا کہ سابق ایئر مارشل جواد سعید کے کورٹ مارشل کے بعد ان کی اہلیہ کی ایئر چیف سے کبھی بھی ملاقات نہیں ہوئی اور نہ ہی انھیں ان کے شوہر کی سزا مکمل ہونے سے پہلے رہائی کی یقین دہانی کروائی گئی۔ تاہم ترجمان کا کہنا تھا کہ شازیہ جواد کی  ملاقات ایئر چیف کے مشیر سے ضرور ہوئی تھی۔
جواد سعید نے نومبر 1986 میں پاکستان ایئر فورس کی جی ڈی پی برانچ میں کمیشن حاصل کیا تھا اور انھیں جولائی 2018 میں ایئر مارشل کے عہدے پر ترقی دی گئی تھی اور اسی عہدے سے وہ مارچ 2021 میں ریٹائر ہوئے تھے۔ ایئر مارشل کے عہدے کو لیفٹیننٹ جنرل کے برابر عہدہ تصور کیا جاتا ہے۔
سرکاری خبر رساں ادارے اے پی پی کے مطابق اپنے کیریئر کے دوران جواد سعید نے فائٹر سکواڈرن، فائٹر ونگ، آپریشنل ایئر بیس اور ریجنل ایئر کمانڈ کی کمان کی۔
مقامی ذرائع ابلاغ کی خبروں کے مطابق ریٹائرمنٹ سے قبل اُن کا نام مارچ 2021 کو فضائیہ کے سب سے سینیئر افسران کی اس سمری میں شامل تھا جو اس وقت کے وزیر اعظم عمران خان کو ایئر چیف کی تعیناتی کے لیے بھیجی گئی تھی۔
وہ ایئر ہیڈکوارٹرز اسلام آباد میں اسسٹنٹ چیف آف ایئر سٹاف (آپریشنز) اور ڈپٹی چیف آف ایئر سٹاف (آپریشنز) بھی تعینات رہے ہیں۔ وہ کمبیٹ کمانڈر سکول، ایئر وار کالج اور نیشنل ڈیفنس یونیورسٹی سے فارغ التحصیل ہیں۔
ریٹائرڈ ایئر مارشل جواد سعید کو ماضی میں سرکاری اعزازات ستارۂ امتیاز اور تمغۂ امتیاز سے بھی نوازا گیا تھا۔

### Article 107 ###
زاہد مصطفیٰ 35 سال سے امریکہ میں مقیم ہیں جہاں نیو جرسی میں وہ گاڑیوں کے کاروبار سے منسلک ہیں۔ ان کے پانچ امریکن نیشنل بچے جن کی عمریں اٹھارہ سے لے کر چار سال تک ہیں پاکستان کے صوبہ خیبر پختونخوا میں اپنی والدہ کے ساتھ پشاور میں مقیم ہیں کیونکہ زاہد کی اہلیہ کو آج تک امریکی ویزا نہیں مل سکا۔
اب امریکہ نے پاکستان سمیت دنیا کے 75 ممالک کے شہریوں کی جانب سے دی گئی ویزے کی ایسی درخواستوں پر کارروائی غیر معینہ مدت تک کے لیے روکنے کا اعلان کیا ہے جن کی مدد سے وہ امریکہ میں مستقل سکونت اختیار کر سکتے تھے۔
یہ پابندی 21 جنوری 2026 سے نافذ العمل ہو گی اور ویزا پابندیوں کے حوالے سے حالیہ دنوں میں یہ امریکہ کا سب سے سخت اقدام ہے۔
بی بی سی اردو سے بات کرتے ہوئے زاہد مصطفیٰ بتاتے ہیں کہ ’ابھی جب امید پیدا ہوئی کہ اہلیہ کو امریکی ویزا مل جائے گا کیونکہ تمام پراسیس مکمل ہوچکا ہے تو امریکہ نے پاکستان کا نام ان ممالک کی فہرست میں شامل کر دیا جن کے لیے امیگریشن ویزا پراسیس معطل کیا گیا۔‘
وہ کہتے ہیں ’اب پتا نہیں میرے امریکی نیشنل بچوں اور ان کی والدہ کا کیا مستقبل ہو گا۔‘
پابندی کا سامنا کرنے والے ممالک کی فہرست میں پاکستان، افغانستان اور ایران کے علاوہ جنوبی ایشیا سے بنگلہ دیش، بھوٹان اور نیپال جیسے ممالک بھی شامل ہیں۔
امریکی خبر رساں ادارے ایسوسی ایٹڈ پریس کے مطابق امریکی محکمہ خارجہ نے اپنے قونصل افسران کو ہدایات جاری کر دی ہیں کہ وہ امیگریشن کے خواہشمند افراد کی درخواستوں پر کارروائی روک دیں۔
تاہم امریکی محکمۂ خارجہ کا کہنا ہے کہ جن افراد کو امیگرینٹ ویزا جاری کیا جا چکا، اسے منسوخ نہیں کیا جا رہا اور متاثرہ ممالک کے شہری امیگرنٹ ویزا کی نئی درخواستیں بھی جمع کروا سکتے ہیں اور انٹرویوز دے سکتے ہیں لیکن جب تک پابندی لاگو رہے گی اس وقت تک انھیں ویزا جاری نہیں کیا جائے گا۔
امریکہ کی جانب سے امیگریش ویزا پراسیس معطل ہونے سے صرف زاہد مصطفیٰ ہی متاثر نہیں ہوئے بلکہ صوبہ پنجاب کے شہر لاہور کے رہائشی واحد علی بھی ان میں شامل ہیں۔
واحد علی گذشتہ کچھ سال سے اپنی اہلیہ کے ہمراہ پاکستان میں مقیم ہیں جبکہ ان کا 23 سالہ بیٹا جو امریکہ میں پیدا ہوا تھا، اس وقت امریکہ میں ہی مقیم ہے۔
ان کا بیٹا وہاں پر تعلیم حاصل کرنے کے ساتھ ساتھ نوکری بھی کرتا ہے تاکہ اپنے والدین کو امریکہ بلا سکیں۔ واحد علی کی اہلیہ کو ویزا مل چکا جبکہ واحد علی کا اپنا ویزا پراسیس آخری مراحل میں ہے۔
واحد علی کہتے ہیں کہ ’مجھے کہا جا رہا ہے کہ  اہلیہ کو21 تاریخ سے پہلے بھیج دوں کیونکہ ہو سکتا ہے کہ بعد میں ان کو بھی امریکہ داخل نہ ہونے دیا جائے۔‘
وہ کہتے ہیں کہ ’میں اپنی اہلیہ کے بغیر اور بیٹا اپنی والدہ کے بغیر نہیں رہ سکتا۔‘
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
واحد علی کہتے ہیں کہ ’میں کچھ برس قبل اپنی اہلیہ اور بیٹے کے ہمراہ پاکستان واپس آ گیا تھا۔ میرا بیٹا امریکہ میں پیدا ہوا اور وہ امریکن نیشنل ہے۔ کچھ سال قبل بیٹا واپس امریکہ چلا گیا جہاں پر اس نے تعلیم کے ساتھ ساتھ کام کرنا شروع کر دیا اور ہمارے لیے ویزا پراسیس شروع کیا تھا۔‘
ان کا کہنا تھا کہ ’اس ویزا پراسیس میں کافی وقت لگا اور جب تمام قانونی تقاضے پورے ہو گئے تو اچانک ہی پراسیس کو معطل کر دیا گیا۔‘
وہ کہتے ہیں کہ’ہم انتہائی ذہنی کرب سے گزر رہے ہیں اور سمجھ میں نہیں آرہا کہ کیا کریں اور کیا نہ کریں۔ میری اہلیہ کی بھی عجیب صورتحال ہے، ایک طرف بیٹا اور دوسری طرف میں ہوں۔‘
واحد علی کا کہنا تھا کہ کچھ عرصہ قبل میرے بیٹے کو امریکہ میں ایک حادثہ پیش آیا تھا۔ جس کے بعد علاج معالجے سے بہتری تو آئی مگر اسے ایک سرجری سے گزرنا ہے اور اس کا کوئی بھی قریبی اس کے پاس نہیں جو اس کا خیال رکھ سکے۔ اس وجہ سے وہ سرجری ابھی تک ممکن نہیں ہو پائی۔
ان کا کہنا تھا کہ سرجری نہ ہونے کی وجہ سے خدشہ ہے کہ اس کی حالت مزید خراب ہو سکتی ہے اور کئی مسائل کا سامنا بھی کرنا پڑ سکتا ہے۔
واحد علی کا کہنا تھا کہ ’میرا اپنی اہلیہ کے بغیر زندگی گزارنا مشکل ہی نہیں بلکہ ناممکن ہے جبکہ بیٹا اپنی والدہ کے بغیر نہیں رہ سکتا اور میں درمیان میں لٹکا ہوا ہوں کیونکہ اب میری درخواست پر پراسیس ہی معطل ہو گیا۔ پتا نہیں یہ کتنے عرصے کے لیے ہے اور ہمارے ساتھ کیا ہو گا۔‘
زاہد مصطفیٰ کہتے ہیں کہ ’میری اہلیہ کے ویزے کا سارا پراسیس تقریباً مکمل ہو چکا تھا۔ ان کا بائیو میٹرک بھی ہوا اور امید تھی کہ اب کچھ ہی دن میں انٹرویو کی تاریخ آ جائے گی اور میری اہلیہ ہمارے پانچ بچوں کے ساتھ امریکہ آ سکے گیں مگر اب میں سکتے کے عالم میں ہوں۔‘
ان کا کہنا تھا کہ ’میرے امریکن نیشنل بچے صرف اس لیے امریکہ نہیں آسکے کہ ان کی والدہ کے پاس ویزا نہیں تھا۔‘
زاہد کا کہنا تھا کہ ’میرے بچے پشاور میں مقیم ہیں جہاں پر امن وامان کی صورتحال سنگین ہے۔ مگر ہم مجبور ہیں کہ چھوٹے بچے اپنی والدہ کے بغیر نہیں رہ سکتے اور میں خود کاروبار میں مصروف ہوتا ہوں، ان کو امریکہ میں رکھ کر ان کی دیکھ بھال نہیں کرسکتا۔‘
زاہد کا کہنا تھا کہ ہمارا خاندان طویل عرصےسے بکھرا ہوا ہے۔ ’ہمیں زندگی میں ایک ساتھ رہنے کا موقع بہت کم ملا۔ میں اپنے بچوں اور اہلیہ سے جدا رہا ہوں جبکہ بچے اور اہلیہ بھی میرے بغیر ہی رہے ہیں۔‘
’قانونی تقاضے پورے کرنے کے لیے یہ سب سہتے رہے تاکہ اہلیہ امریکہ آ سکیں مگر اب سارا کچھ بدل گیا اور میں شدید ذہنی کرب کا شکار ہوں۔‘
اویس خالد سنہ 2018 سے امریکہ میں مقیم  ہیں۔ انھوں نے پاکستان میں شادی کی تو ان کی اہلیہ  بھی تھوڑے عرصے کے بعد گرین کارڈ پر امریکہ پہنچ گئیں اور دونوں نے اپنے بیٹے کو امریکہ بلانے کے لیے پراسیس شروع کر دیا۔
کئی ماہ کے بعد انٹرویو کے لیے فروری کے پہلے ہفتے کی تاریخ رکھی گئی مگر اب ویزا پراسیس معطل ہو چکے ہیں۔
اویس خالد کہتے ہیں کہ ’میں نے پہلے امریکہ آ کر گرین کارڈ حاصل کیا اور پھر شہریت حاصل کی جس کے بعد میری اہلیہ بھی گرین کارڈ پر امریکہ آ گئیں تھیں۔‘
’گرین کارڈ ملنے کے بعد میری اہلیہ کے لیے لازم تھا کہ وہ اپنا زیادہ وقت امریکہ میں گزاریں جس وجہ سے ہمیں اپنے کم عمر بیٹے کو اس کی نانی کے پاس چھوڑنا پڑا۔‘
ان کا کہنا تھا کہ کئی ماہ کے پراسیس کے بعد فروری کے پہلے ہفتے میں انٹرویو کی تاریخ آئی اور ’ہم پرامید تھے کہ میرے بیٹے کو ویزا مل جائے گا اور وہ ہمارے پاس جائے گا مگر اب کچھ سمجھ نہیں آ رہا کہ یہ کیا ہوا۔ میں امریکہ میں کام کرتا ہوں اور مکمل ٹیکس ادا کرتا ہوں۔‘
اویس خالد کا کہنا تھا کہ ’یہ صورتحال ہمارے لیے انتہائی تکلیف دہ ہو چکی ہے۔ سوچ رہے ہیں کیا کریں کیونکہ بیٹے کو زیادہ عرصہ ماں باپ کے بغیر نہیں چھوڑا جا سکتا۔‘
وہ کہتے ہیں کہ ’اگر اہلیہ واپس جاتی ہیں تو میں تنہا رہ جاؤں گا۔‘
اویس خالد کی اہلیہ نسیم کہتی ہیں کہ ’میں تین ماہ پہلے پاکستان اپنے بیٹے کو ملنے کے لیے گئی تھی اور گرین کارڈ کی وجہ سے زیادہ عرصہ نہیں رک سکتی تھی مگر واضح طور پر پتا چل رہا تھا کہ چاہیے نانا نانی اور دیگر رشتہ دار بچے کا جتنا بھی خیال رکھیں، ماں باپ کے بغیر اس کی پرورش اس طرح نہیں ہو سکتی جس کا تقاضا ہے۔‘
ان کا کہنا تھا کہ ’وہ اکثر بیمار رہتا ہے اور ہمیں ڈاکٹر نے بتایا کہ وہ اظہار تو نہیں کر سکتا مگر حقیقت یہ ہے کہ ماں باپ کے بغیر اس کا رویہ جارحانہ ہوتا جا رہا ہے اور اسی وجہ سے بیمار رہتا ہے۔ اس کی یہ حالت دن بدن خراب ہوتی جا رہی ہے جس کے بعد اس کو بولنے اور دیگر مسائل کا سامنا ہے۔‘
نسیم اویس کہتی ہیں کہ ’اگر یہی صورتحال برقرار رہی تو ممکنہ طور پر مجھے اپنے خاوند کو چھوڑ کر اپنے بیٹے کے پاس جانا پڑے گا اور یہ بھی مجھے گوارہ نہیں۔‘
وہ کہتی ہیں کہ ’ہم عجیب و غریب صورتحال کا شکار ہو چکے ہیں جس کا حل صرف انسانی ہمدری کی بنیاد پر ہی ممکن ہے۔‘
رخسانہ ناز خٹک گذشتہ کئی سال سے ویزہ ایمیگریشن کی کنسلٹنسی سے منسلک ہیں۔ اس سے قبل وہ اسلام آباد میں امریکی سفارت خانے میں بھی خدمات انجام دیتی رہی ہیں۔
رخسانہ ناز کہتی ہیں کہ فی الحال یہ تو نہیں بتایا جا سکتا کہ ویزہ پراسیس کی معطلی سے کتنے لوگ متاثر ہوں گے تاہم ہمارے اندازوں کے مطابق پوری دنیا میں کم از کم چار لاکھ لوگ ہر وقت ویزہ پراسیس مکمل ہونے کے انتظار میں ہوتے ہیں۔
ان کے مطابق صرف اسلام آباد میں سوموار سے جمعہ تک روزانہ کم سے کم 80 سے 100 لوگوں کے انٹرویو ہو رہے ہوتے ہیں۔
ان کا کہنا تھا کہ ویزہ پراسیس میں انٹرویو تک پہنچنے کے لیے ایک لمبا عرصہ انتظار کرنا پڑتا ہے۔ ’مختلف ویزوں کی مختلف کیٹیگریز ہیں۔ ماں باپ اور اپنے پارٹنر کو بلانے کے لیے نسبتاً کم انتظار کرنا پڑتا ہے جو کم از کم ڈھائی سال ہے جبکہ بہن بھائیوں کو بلانے کے لیے 17 سال تک بھی انتظار کرنا پڑ سکتا ہے۔‘
رخسانہ ناز کہتی ہیں کہ اس عرصے کے دوران مختلف پراسیس ہوتے ہیں جس کے دوران مختلف دستاویزات جمع کروانے پڑتے ہیں۔ ان میں سب سے اہم دستاویز آمدن کا ثبوت اور اس کی جانچ پڑتال ہوتی ہے۔
ان کا کہنا تھا کہ ویزے کی درخواست دینے والا اپنی آمدن کے ثبوت کے ساتھ بیان حلفی بھی جمع کرواتا ہے کہ وہ جس کو بلا رہا ہے، ان کی ہر حال میں مکمل سپورٹ کرے گا۔
رخسانہ ناز خٹک کا کہنا تھا کہ جو لوگ لمبا انتظار کر کے انٹرویو کی تاریخ کے قریب پہنچے تھے ان کے لیے یہ اقدام بہت بڑی مایوسی ہے۔
’کئی خاندان مختلف قسم کے مسائل کا شکار ہو چکے ہیں۔ معطلی کے نوٹس میں کوئی ٹائم فریم نہیں دیا گیا اور کچھ پتا نہیں کہ یہ معطلی کب تک رہے گی۔‘

### Article 108 ###
پاکستان کے وزیرِ اعظم  شہباز شریف نے ایک بار پھر پاکستان تحریکِ انصاف (پی ٹی آئی) سمیت تمام اپوزیشن جماعتوں کو مذاکرات کی دعوت دی ہے جسے متحدہ اپوزیشن کے پلیٹ فارم ’تحریکِ تحفظِ آئینِ پاکستان‘ نے قبول کر لیا ہے۔
’تحریکِِ تحفظِ آئینِ پاکستان‘ کا کہنا ہے کہ انھوں نے حکومتی پیشکش کو سنجیدگی سے لیا اور اس پر اپوزیشن سمیت تمام جماعتوں سے تفصیلی مشاورت کی۔
’تحریکِ تحفظِ آئینِ پاکستان‘ کے نائب صدر مصطفیٰ نواز کھوکھر کا کہنا ہے کہ اپوزیشن پارلیمان اور آئین کی بالادستی اور قانون کی حکمرانی کو یقینی بنانے کے لیے نئے میثاق پر حکومت سے بات کرنے کو تیار ہے۔
جیو نیوز کے پروگرام ’آج شاہزیب خانزادہ کے ساتھ‘ میں گفتگو کرتے ہوئے مصطفیٰ نواز کھوکھر نے واضح کیا کہ یہ مذاکرات عمران خان کی رہائی، جیل میں ملاقاتوں یا پھر کیسز ختم کرنے کے لیے نہیں بلکہ ملک میں سیاسی عمل کے ’بے معنی‘ ہونے اور اس پر کم ہوتے عوامی اعتماد سے متعلق ہوں گے۔
حکومت کی جانب سے مذاکرات کی پیشکش کے بعد تحریکِ تحفظِ آئینِ پاکستان کے صدر محمود خان اچکزئی نے عمران خان کی بہن علیمہ خان سے ملاقات کی اور اس کے بعد ہی اپنے اعلامیے میں مذاکرات کی پیشکش کو قبول کرنے کا اعلان کیا گیا۔
دوسری جانب پاکستان تحریک انصاف سے وابستہ وہ افراد جو اس وقت جماعت کی فیصلہ سازی میں بہت فعال نہیں لیکن ماضی میں عمران خان کے قریبی سمجھے جاتے ہیں، انھوں نے بھی سیاسی کشیدگی ختم کرنے کے لیے حکومت کے ساتھ مذاکرات کی پیشکش کا خیر مقدم کیا۔
ایک ایسے وقت میں جب پاکستان کے ریاستی ادارے تحریک انصاف اور اُس کے بانی عمران خان کے خلاف سخت رویہ اپنائے ہوئے ہیں، ان مذاکرات کا مقصد کیا ہے اور تحریکِ انصاف یا عمران خان کی مزاحمت یا احتجاج پر مبنی سیاست کے دوران ان مذاکرات کی کوئی اہمیت ہے بھی یا نہیں؟ بی بی سی نے یہ جاننے کے لیے سیاسی مبصرین سے بات کی۔
سیاسی تجزیہ کار اور مبصرین کا ماننا ہے کہ ملک میں اس وقت واضح سیاسی تقسیم ہے اور ان حالات میں عدم استحکام کا خدشہ ہمیشہ موجود رہتا ہے۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
سینیئر صحافی و تجزیہ کار نصرت جاوید کا کہنا ہے کہ حکومت یہ سمجھتی ہے کہ پی ٹی آئی کی احتجاجی سیاست ناکام ہو چکی اور یہ اچھا موقع ہے کہ تحریک انصاف سے رابطہ کیا جائے۔
بی بی سی سے گفتگو کرتے ہوئے نصرت جاوید کا کہنا تھا کہ حکومت کی جانب سے پی ٹی آئی کو مذاکرات کی دعوت دینا، اس بات کا اشارہ ہے کہ حکومت بھی سیاسی ماحول کو بہتر بنانا چاہتی ہے۔
واضح رہے کہ حکومت کی جانب سے مذاکرات کی یہ پیشکش ایسے وقت میں کی گئی جب حالیہ عرصے میں اقوام متحدہ کے انسانی حقوق کے ادارے اور امریکی کانگریس کے ارکان کی جانب سے پاکستان میں انسانی حقوق کی صورتحال اور ’سیاسی قیدیوں‘ کے معاملے پر تحفظات سامنے آئے تھے۔
تحریک انصاف ان مذاکرات کے لیے کس حد تک سنجیدہ ہے؟ اس بارے میں بات کرتے ہوئے نصرت جاوید کا کہنا تھا کہ عمران خان نے حکومت سے بات چیت کے لیے محمود اچکزئی کو نامزد کر رکھا ہے اور محمود اچکزئی نے علیمہ خان سے بات کر کے ہی مذاکرات کی دعوت قبول کی۔
سینیئر صحافی اور تجزیہ کار عاصمہ شیرازی کہتی ہیں کہ حکومت کو بھی اندازہ ہے کہ ان مذاکرات کا کوئی مثبت نیجہ برآمد نہیں ہو گا۔
بی بی سی سے گفتگو کرتے ہوئے عاصمہ شیرازی کا کہنا تھا کہ حکومت اس سے یہ تاثر دینا چاہتی ہے کہ ہم تو مذاکرات کے لیے تیار ہیں لیکن تحریک انصاف اور عمران خان ان میں کوئی دلچسپی نہیں رکھتے۔
’میرا خیال ہے کہ وزیر اعظم کی جانب سے مذاکرات کی پیشکش حکومت کی سیاسی پوائنٹ سکورنگ کی کوشش ہے۔‘
اُن کا کہنا تھا کہ کچھ عرصہ قبل، پی ٹی آئِی کے سابق رہنما جو اب بھی پارٹی کے ساتھ اپنی وابستگی ظاہر کر رہے ہیں، اُنھوں نے بھی بات چیت شروع کرنے کا عندیہ دیا تھا لیکن اُس معاملے میں بھی کوئی پیشرفت نہیں ہو سکی تھی۔
واضح رہے کہ پی ٹی آئی کے سابق رہنما فواد چوہدری، عمران اسماعیل اور محمود مولوی نے اکتوبر میں اعلان کیا تھا کہ وہ سیاسی تلخی کم کرنے کے لیے فریقین کے مابین بات چیت شروع کرنے کی کوششیں شروع کر رہے ہیں۔ اس ضمن میں ان رہنماؤں نے لاہور میں شاہ محمود قریشی سمیت پی ٹی آئی کے اسیر رہنماؤں سے ملاقاتیں بھی کی تھی۔
نصرت جاوید کہتے ہیں کہ تحریکِ انصاف تاحال بہت کنفیوژن کا شکار ہے۔ ’ایک طرف مذاکرات کی حامی بھری ہے اور دوسری جانب وزیر اعلیٰ خیبر پختونخوا احتجاجی ریلیوں پر مشاورت کرنے کے لیے لاہور کے دورے پر ہیں۔‘
اُن کا کہنا تھا کہ مذاکرات کا یہ عمل بہت پیچیدہ ہے اور انھیں نتیجہ خیز بنانے کے لیے تحریکِ انصاف کو واضح ایجنڈے کے ساتھ اس میں شامل ہونا پڑے گا۔
عاصمہ شیرازی کہتی ہیں کہ اس مذاکراتی عمل کی کامیابی کے زیادہ امکانات نہیں اور یہ صرف حکومت اور پی ٹی آئی کے سابق رہنماؤں کی جانب سے شروع کی گئی ایک مشق ہے۔
اُن کے بقول اس میں کوئی شک نہیں کہ پی ٹی آئی کے اندر ایک گروپ ہے، جو حکومت کے ساتھ مذاکرات چاہتا ہے۔
’اس سلسلے میں پہلے بھی کوٹ لکھپت میں قید رہنماؤں نے ایک خط لکھا تھا اور چند روز قبل بھی اُن کی جانب سے  ایک خط لکھا گیا۔‘
واضح رہے کہ پی ٹی آئی کے رہنما میاں محمود الرشید، اعجاز چوہدری اور سابق گورنر پنجاب عمر سرفراز چیمہ کو نو مئی کے مختلف مقدمات میں سزائیں ہو چکی ہیں لیکن ان مقدمات میں شاہ محمود قریشی کو بری کرنے کا سلسلہ بھی جاری ہے۔
عاصمہ شیرازی کہتی ہیں کہ پی ٹی آئی میں ایک گروپ مذاکرات کا حامی ہے اور حکومت اسی کا فائدہ اُٹھا کر جارحانہ سیاست کی حامی پی ٹی آئی کی قیادت کو تنہا کرنا چاہتی ہے۔
’لیکن یہ بھی حقیقت ہے کہ عمران خان، اس وقت کسی بھی بات چیت کے موڈ میں نہیں اور بدستور مزاحمت کی سیاست پر زور دے رہے ہیں۔ لہذا اگر پی ٹی آئی مذاکرات آگے بڑھانا چاہتی ہے تو پہلے اسے اپنی ایک میٹنگ کرنی چاہیے، جس میں عمران خان کی بہنیں بھی شامل ہوں۔‘
نصرت جاوید کہتے ہیں کہ پی ٹی آئی تو اس حکومت کے وجود کو ہی تسلیم نہیں کرتی لیکن اسمبلی میں موجود ہے۔
’ساتھ ہی پارٹی میں یہ خواہش بھی پائی جاتی ہے کہ بات چیت کے ذریعے عمران خان کے لیے کوئی راستہ ہموار ہو۔‘
اُن کا کہنا تھا کہ ایک طرف تحریک انصاف مذاکرات کی بات کرتی ہے، تو دُوسری طرف پی ٹی آئی کا جارحانہ گروپ سٹریٹ موومنٹ کے لیے پر تول رہا ہے۔
تحریکِ تحفظ آئینِ پاکستان  کے نائب صدر مصطفیٰ نواز کھوکھر کا کہنا ہے کہ متحدہ اپوزیشن میں اور بھی جماعتیں شامل ہیں اور  حکومت سے بات چیت کا اختیار پی ٹی آئی نے محمود خان اچکزئی کو دیا۔
انھوں نے کہا کہ اگر کوئی معاہدہ ہو جاتا ہے تو عمران خان سے دستخط کروانے کی ذمہ داری محمود خان اچکزئی کی ہو گی۔
عاصمہ شیرازی کہتی ہیں کہ عمران خان کی جانب سے تحریکِ تحفظِ آئینِ پاکستان کو واضح ہدایات نہیں دی گئیں۔ ’اگر یہ حکومت کے ساتھ مذاکرات کرتی ہے اور کسی معاملے پر اتفاق رائے ہو جاتا ہے تو اگر پھر عمران خان اسے ویٹو کر دیں تو حکومت اس کا بھرپور فائدہ اُٹھائے گی۔‘
اُن کے بقول پھر حکومت یہ کہے گی کہ عمران خان، مفاہمت پر یقین ہی نہیں رکھتے اور انتشار کی سیاست ہی اُن کا شیوا ہے۔
عاصمہ شیرازی کہتی ہیں کہ اگر مذاکرات کامیاب ہو بھی جاتے ہیں تو پہلے مرحلے میں تو عمران خان کی رہائی ایجنڈے میں شامل ہی نہیں۔ ’لہذا میثاق جمہوریت، شفاف انتخابات، قانون کی حکمرانی جیسے مطالبات جو ایک وسیع ایجنڈا ہیں، اس پر حکومت کے لیے رضا مند ہونا بھی گھاٹے کا سودا نہیں ہو گا۔‘
عاصمہ شیرازی کے بقول پی ٹی آئی کے اندر پائی جانے والی تقسیم کا اندازہ اس بات سے بھی ہوتا ہے کہ جس روز قومی کانفرنس کا اعلامیہ جاری ہوا اور مذاکرات کی بات کی گئی تو اُسی روز علیمہ خان کا بیان آیا کہ جو مذاکرات میں جائے گا کہ وہ ہم میں سے نہیں ہو گا۔
اُن کے بقول مشترکہ اعلامیے کے بعد پی ٹی آئی کے مرکزی سیکریٹری اطلاعات شیخ وقاص اکرم کا سخت بیان اور پھر خود عمران خان کا اپنی ٹویٹ میں سہیل آفریدی کو ’سٹریٹ موومنٹ‘ شروع کرنے کی ہدایت کرنا ظاہر کرتا ہے کہ اس معاملے میں کتنا ابہام ہے۔

### Article 109 ###
سندھ حکومت نے شمالی سندھ کے کچے کے علاقے میں سرگرم ڈاکوؤں کے خلاف ایک بار پھر ’میگا آپریشن‘ شروع کرنے کا اعلان کیا ہے جس میں پنجاب حکومت سے بھی مدد لینے کا فیصلہ کیا گیا ہے۔
سندھ حکومت ماضی میں بھی متعدد مرتبہ کچے کے ڈاکوؤں اور جرائم پیشہ افراد کے خلاف ’فیصلہ کُن‘ آپریشنز کر چکی ہے تو ایسے میں ایک نئے ’میگا آپریشن‘ کی ضرورت کیوں پیش آئی ہے۔
سندھ میں حکام کے مطابق گھوٹکی کے علاقے میں 43 ڈاکو انتہائی مطلوب ہیں جن کی سر کی قیمتیں دو لاکھ روپے سے 50 لاکھ رپے تک مقرر ہیں۔ یہ ڈاکو انفرادی طور پر یا گینگ تشکیل دے کر کارروائیاں کرتے ہیں جس میں شامل جرائم پیشہ افراد کی تعداد سینکڑوں میں ہے۔
محکمہ داخلہ سندھ کے مطابق گھوٹکی میں سب سے زیادہ مطلوب ڈاکو راہب عرف کلثوم شر ہیں جن کے خلاف مختلف مبینہ جرائم کے 42 مقدمات درج ہیں اور ان کی گرفتاری میں مدد دینے پر حکومت نے 50 لاکھ روپے کے انعام کا اعلان کر رکھا ہے۔
اسی طرح خدا بخش  شرع نامی ڈاکو کے خلاف مختلف دفعات کے تحت 18 مقدمات درج ہیں اور اُن کے سر کی قیمت بھی 50 لاکھ ررپے ہے۔ جمیل انڈھڑ 13 مقدمات میں مطلوب ہیں جبکہ میر محمد جاگیرانی 10 مقدمات میں مطلوب ہیں اور ان کے سر پر بھی انعام کا اعلان ہے۔
کشمور ضلع میں 79 ڈاکو مطلوب ہیں، جن میں ریاض جاگیرانی کے سرکی قیمت 50 لاکھ روپے جبکہ سائینداد، مشکی، علی جان اور شیر محمد کے سر پر 30 لاکھ روپے کا انعام مقرر ہے۔
سندھ کے وزیر داخلہ ضیاالحسن لنجار نے میگا آپریشن کا اعلان ایسے وقت میں کیا ہے جب سندھ ہائی کورٹ کے چیف جسٹس ظفر راجپوت بھی شمالی سندھ  کے دورے پر ہیں اور وہ ان اضلاع میں بھی جا رہے ہیں جہاں ڈاکوؤں کی وجہ سے امن و امان کی صورتحال خراب ہے۔
سکھر سے تعلق رکھنے والے سینیئر صحافی اور تجزیہ نگار ممتاز بخاری کہتے ہیں کہ وکلا بھی اس بدامنی سے متاثر ہیں اور انفرادی طور پر اس کی شکایت بھی کرتے رہے ہیں۔
اُن کے بقول چیف جسٹس کی جانب سے کسی بھی ممکنہ کارروائی سے بچنے کے لیے لگتا ہے کہ ایک بار پھر اس آپریشن کا اعلان کیا گیا ہے۔
گھوٹکی میں بار ایسوسی ایشن سے خطاب کرتے ہوئے چیف جسٹس ظفر راجپوت نے علاقے میں بدامنی پر تشویش کا اظہار کیا تھا۔
اُن کا کہنا تھا کہ سندھ  کے سرحدی اضلاع میں امن و امان کا مسئلہ ہے جب بدامنی ہو گی تو روزگار کے مواقع پیدا نہیں ہوں گے۔
چیف جسٹس نے وکلا کو بتایا کہ اُنھوں نے ڈسٹرکٹ اینڈ سیشن جج کو ہدایت کی ہے کہ وہ امن و امان کے بارے میں انتظامیہ سے ملاقات کریں۔
یاد رہے کہ سندھ میں گذشتہ ہفتے غلام نبی میمن کی ریٹائرمنٹ کے بعد جاوید عالم اوڈھو کو آئی جی سندھ  پولیس مقرر کیا گیا ہے۔
صحافی ممتاز بخاری کے مطابق جو بھی نیا آئی جی سندھ آتا ہے، وہ شمالی سندھ کے اضلاع میں جا کر اپنی پالیسی بیان کرتا ہے۔ اس سے قبل غلام نبی میمن نے بھی منصب سنبھالنے کے بعد کشمور اور کندھ کوٹ کا دورہ کیا تھا اور آپریشن کی باتیں کی تھیں۔
’پولیس کے حوالے سے کراچی سرخیوں میں رہتا ہے جہاں پولیس کے سربراہ ایڈیشنل آئی جی کراچی ہیں جبکہ آئی جی سندھ باقی اضلاع کی نگرانی کرتے ہیں اس لیے وہ شمالی سندھ کا دورہ کرتے ہیں۔‘
یاد رہے کہ دریائے سندھ کی ایک طرف ضلع کشمور ہے تو دوسری جانب ضلع گھوٹکی واقع ہے۔ دریائے سندھ کا کچے کا علاقہ وسطی اور جنوبی سندھ کے بھی کئی اضلاع میں ہے لیکن کشمور، گھوٹکی، شکار پور اور جیکب آباد وہ اضلاع ہیں جہاں ڈاکو سرگرم ہیں اور قبائلی تنازعات بھی ان اضلاع میں شدید ہیں۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
حکومت سندھ کے ترجمان سکھدیو ہیمنانی کہتے ہیں کہ گرینڈ آپریشن سے مراد یہ ہے کہ ماضی کے برعکس جہاں آپریشنز سکھر اور لاڑکانہ پولیس رینج میں چل رہے تھے، ان سب کے برعکس اس بار ایک گرینڈ آپریشن لانچ کیا جا رہا ہے۔
اُن کے بقول اس بار سندھ پولیس اکیلی نہیں بلکہ سندھ پولیس کی ریزرو فورسز جس میں ایس ایس یو اور آر آر ایف جو ریزرو فورسز ہیں، وہ ریگیولر سندھ پولیس کے ساتھ ہوں گی اس کے علاوہ سندھ رینجرز کا بھی ساتھ ہو گا۔
’ماضی میں پہلے چھوٹے چھوٹے آپریشنز چل رہے تھے، ان سب کو ایک وسیع اور مثبت طریقے سے ایک ہی چھتری کے تحت لایا جا رہا ہے اور ایک گرینڈ آپریشن کر کے جو بھی کرمنل عناصر یا ڈاکو ہیں ان کے خلاف کارروائی کا فیصلہ کیا گیا ہے۔‘
سکھدیو ہیمنانی خود بھی گھوٹکی سے تعلق رکھتے ہیں۔ وہ کہتے ہیں کہ 2023 سے کچے میں مختلف آپریشن کے اعلانات بھی ہوئے، آپریشنز ہوئے بھی ہیں۔ لیکن نگران حکومت آنے سے یہ متاثر ہوا اور مطلوبہ نتائج حاصل نہیں ہوئے۔
پنجاب حکومت سے آپریشن کے لیے رابطوں کے بارے میں ان کا کہنا تھا کہ پنجاب حکومت سے پہلے بھی رابطے ہوئے ہیں پہلے بھی تعاون کی امید کی گئی تھی۔
لیکن اُن کے بقول نگران سیٹ اپ اور پھر بعد میں پنجاب میں نئی حکومت آنے کے بعد ’مشترکہ آپریشن‘ کی کاوشیں متاثر ہوئیں۔
سندھ میں اغوا برائے تاوان کی وارداتیں گذشتہ چار دہائیوں سے جاری ہیں، جبکہ ان ڈاکوؤں اور اغوا کاروں کے خلاف کئی بار آپریشن بھی کیا گیا ہے۔
مارچ  2023 میں سندھ کابینہ نے کچے کے ڈاکوؤں کے خلاف پولیس، رینجرز اور فوج کے مشترکہ آپریشن کا اعلان کیا تھا اور اسلحے کی خریداری کے لیے دو ارب 79 کروڑ روپے کی منظوری  دی تھی۔
اس اجلاس کو بتایا گیا کہ آپریشن شروع ہونے کے بعد ڈاکو سندھ سے پنجاب یا بلوچستان فرار ہو جاتے ہیں لہذا اس وقت کے آئی جی غلام نبی میمن کو اختیار دیا گیا تھا کہ وہ بلوچستان اور پنجاب کے اپنے ہم منصبوں کے ساتھ رابطہ قائم کریں تاکہ کچے کے علاقوں میں آپریشن کی منصوبہ بندی کی جا سکے۔
جون 2024 میں صدر آصف علی زرداری نے سکھر میں کچے میں امن کے قیام کے لیے اجلاس کی صدارت کی، جہاں اُنھیں بتایا گیا کہ پولیس اور رینجرز نے 133 مشترکہ آپریشن کیے ہیں جن میں سینکڑوں ڈاکو گرفتار کیے گئے۔
اس اجلاس میں صدرِ آصف علی زرداری نے ڈاکوؤں کے لیے سرنڈر پالیسی بنانے کی ہدایت کی تھی اور کچے کے علاقوں میں سڑکوں، صحت اور تعلیم کے بنیادی ڈھانچے کو ترجیحی بنیادوں پر بہتر بنانے پر زور دیا تھا۔
اجلاسوں اور اعلانات کے باوجود کچے میں کوئی بڑا آپریشن سامنے نہیں آیا تاہم چھوٹے پیمانے پر کارروائیاں ہوتی رہیں ہیں جس میں حال ہی میں گھوٹکی میں اس وقت آپریشن کیا گیا جب کشمور سے بلوچستان جانے والی بس کے مسافروں کو اغوا کیا گیا اس آپریشن میں پولیس نے پانچ ڈاکوؤں کو ہلاک کرنے کا دعویٰ کیا تھا۔
’میگا آپریشن‘ کے بارے میں  وزیرِِ داخلہ ضیا الحسن لنجار کا کہنا ہے کہ  یہ رینجرز اور پولیس کا مشترکہ آپریشن ہو گا ان کا خاص ٹارگٹ کشمور اور گھوٹکی اضلاع  ہیں جہاں ڈاکوؤں کے ٹھکانے ہیں وہ اب فیصلہ کن آپریشن کی طرف جا رہے ہیں۔
جب مون سون کی بارشوں کے دوران دریائے سندھ میں پانی کا بہاؤ تیز ہوتا ہے تو تو پانی دریا کے دائیں اور بائیں طرف  حفاظتی بندوں تک پہنچ جاتا ہے۔
برطانوی دورِ حکومت میں جب نہری نظام بنایا گیا تھا تو حفاظتی بندوں کے اندرونی علاقے کو کچا اور بیرونی علاقے کو پکا قرار دیا گیا ہے۔
کچے کے علاقے کی زمین محکمہ جنگلات اور محکمہ ریونیو کی ملکیت ہے جو کسی کو باضابطہ طور پر آلاٹ نہیں کی گئی ہے۔  کشمور میں تقریباً 64 کلومیٹر، سکھر میں 40 کلومیٹر، گھوٹکی میں 78 کلومیٹر اور شکارپور میں 38 کلومیٹر کے قریب حفاظتی بند موجود ہے۔
گھوٹکی میں کئی سال تک تعینات رہنے والے ایک سابق ایس ایس پی نے بتایا کہ کچے میں مستقل امن کے لیے ضروری ہے کہ وہاں پولیس کی رسائی میں بہتری لائی جائے اور اس کی موجودگی کو یقینی بنایا جائے۔
اُنھوں نے مثال دی کہ راجن پور میں دریائی جزائر ہیں 2011 میں یہاں ڈاکو سرگرم تھے صورتحال اس قدر سنگین تھی کہ رحیم یار خان ڈویزن میں ہڑتال ہوئی نتیجے میں حکومت نے ایکشن لیا آپریشن شروع ہوا اور چار ماہ میں ڈاکوؤں کا خاتمہ ہوگیا۔
سابق پولیس افسر کے مطابق اس آپریشن کے بعد علاقے میں مستقل پوسٹ بنائی گئی۔ لہذا سندھ میں بھی ایسا ہی کرنا ہو گا کہ جب تک مستقل سٹرکچر نہ بنے اور رسائی ممکن نہ بنائی جائے۔
ان کے مطابق کچے میں تعینات پولیس کی خصوصی تربیت نہیں ہوتی، کیونکہ یہ خطہ مختلف ہے۔ جس طرح سی ٹی ڈی ایک خصوصی تربیت یافتہ فورس ہے۔ ایسے ہی کچا فورس بنانے کی ضرورت ہے۔
اُنھوں نے انڈیا کی ریاست آسام اور بہار کی مثال دی اور بتایا کہ وہاں ڈاکو ایک بڑے مسئلے کے طور پر موجود تھے۔ لیکن وہاں کی حکومت نے ایک خصوصی ٹاسک فورس بنائی اور 18 سال بعد وہ ڈاکوؤں کا خاتمہ کرنے میں کامیاب ہوئے۔
پولیس ایکٹ 2002 کے تحت آئی جی سندھ  نے صوبے اور ایس ایس پیز نے ضلعی سطح پر امن و امان کے قیام کا سالانہ پلان پیش کرنا ہے۔ لیکن اس پر عمل نہیں کیا جاتا۔
گھوٹکی کے سابق ایس ایس پی کے مطابق ہر ایس ایس پی کی اپنی پالیسی ہے جس کے تحت وہ ان سے سختی سے نمٹتا ہے، مذاکرات کرنا چاہتا ہے یا ان کو دوسرے صوبے تک محدود کرنا چاہتا ہے۔
’موٹروے اور نیشنل ہائی وے دونوں کچے کے ساتھ چلتی ہیں ڈاکو اس کو ہتھیار کے طور پر استعمال کرتے ہیں کیونکہ وہ اس کی حساسیت کو سمجھ چکے ہیں نتیجے میں جیسے وہ چاہتے ہیں پولیس افسران اس طرح کرنے پر آمادہ ہوجاتے ہیں۔‘
اُن کے بقول پولیس کی کوشش ہوتی ہے کہ یہ ہائی ویز چلتی رہیں نتیجے میں ڈاکوؤں کو یہ چھوٹ مل جاتی ہے کہ وہ دیگر صوبوں کے لوگوں کو ہنی ٹریپ کریں گے وہ جس صوبے میں رہتے ہیں اس میں کارروائی نہیں کریں گے۔
سابق ایس ایس پی شکار پور جو اس وقت پنجاب میں تعینات ہیں نے بتایا کہ کوئی مستقل حکمتِِ عملی موجود نہیں جب پولیس کارروائی کرے گی تو ردِعمل تو آئے گا۔
اُن کے بقول اس ردِعمل کی کوئی تیاری نہیں ہوتی، ’شکار پور میں آپریشن کیا گیا تو آئی جی صاحب ناراض ہو گئے۔ حکومت کو بھی پسند نہیں آیا، کیونکہ یہ بڑی خبر بن گئی تھی۔‘
سابق ایس ایس پی کا مزید کہنا تھا کہ ’کچے میں آپریشن میں سیاسی پہلو کو نظرانداز نہیں کیا جا سکتا، کیونکہ ان کے تجربے کے مطابق اس میں سیاسی مداخلت ہوتی رہتی ہے۔‘
اُن کے بقول جب حکومت میں شامل فریق یا قبائل کے خلاف کارروائی ہوتی ہے تو پھر دباؤ آتا ہے۔ لہذا آپریشن بسا اوقات ’سلیکٹیڈ‘ ہی ہوتا ہے۔
صحافی ممتاز بخاری کہتے ہیں کہ اغوا برائے تاوان ایک بڑی صنعت ہے چند سال قبل سکھر ہائی کورٹ میں پولیس نے جو رپورٹ پیش کی تھی، اس میں بتایا گیا تھا یہ لگ بھگ ایک ارب روپے کی صنعت ہے۔
آپریشن میں ’سلیکٹیڈ‘ کمیونٹیز کو نشانہ بنانے کی تردید کرتے ہوئے سکھدیو ہیمنانی نے واضح کیا کہ یہ تاثر بالکل غلط ہے کہ وہ کمیونٹیز جن کے سردار یا نمائندے حکومتی جماعت یا حکومت کے کسی سطح پر حصہ دار ہیں ان کی کمیونٹی والے کرمنل عناصر کے خلاف آپریشن نہیں ہوتا۔
اُن کے بقول حکومت سمجھتی ہے کہ جو ڈاکو ہے وہ کسی کے ساتھ وفادار نہیں ہے اور جو ڈاکوؤں کا سہولت کار ہے، چاہے وہ کسی پولیس کا حصہ ہیں، سیاسی جماعت کا حصہ ہیں یا موجودہ حکومت کا حصہ ہیں ان کے لیے ’زیرو ٹالرنس پالیسی‘ ہے۔
صوبائی وزیر داخلہ ضیا الحسن لنجار نے آپریشن کے اعلان کے ساتھ ڈاکوؤں کو دوبارہ سرنڈر کرنے کی پیشکش بھی کی ہے۔
سنہ 2024 میں صدر زرداری  نے  سرنڈر پالیسی بنانے کی ہدایت کی تھی جس کے بعد سندھ اسمبلی سے اس کو قانونی شکل دی گئی اور اس کے پہلے مرحلے میں شکار پور میں منعقدہ تقریب کے دوران 72 مبینہ ڈاکوؤں نے 200 سے زائد جدید و بھاری ہتھیار ڈال کر سرنڈر کیا۔ ان کے سروں کی مجموعی قیمت چھ کروڑ روپے سے زائد تھی تاہم اس کا دوسرا مرحلہ سامنے نہیں آیا۔
صحافی و تجزیہ ممتاز بخاری کہتے ہیں کہ یہ وہ لوگ تھے جو قبائلی تنازعات کی وجہ سے جرائم پیشہ بنے یا ان پر پولیس نے اپنے طور پر مقدمات دائر کیے تھے، سوشل میڈیا پر گھوٹکی کے ڈاکو تو اس پالیسی کو مسترد کرچکے تھے۔
شکارپور کے سابق ایس ایس پی کہتے ہیں کچے میں پولیسنگ کا یہ مطلب نہیں ہے کہ پولیس گئی اور تمام ڈاکو مارکر آ گئی یہ صرف ایک عنصر ہے پولیس ایک علاقے کو کلیئر تو کر سکتی ہے لیکن اس پر مستقل گرفت نہیں رکھ سکتی ہے یہ کام حکومت کا ہے۔
’پولیس آپریشن سے عارضی ریلیف آ سکتا ہے لیکن مستقل اور پائیدار حل کے لیے حکومت کو معاشی اور سماجی اقدامات اٹھانے ہوں گے، صحت، تعلیم کی سہولیات، انفراسٹرکچر اور روزگار کے وسائل یقینی بنانے ہوں گے بصورت دیگر آپریشن سے کچھ عرصہ ڈاکو منشتر ہوجائیں گے اور پھر دوبارہ سرگرم ہوجائیں گے۔‘
اُنھوں نے دریائے سندھ میں قومی شاہراہ کو انڈس ہائی سے جوڑنے والی مورو-دادو پل-گمبٹ-لاڑکانہ پل کی مثالیں دیں اور کہا کہ اب ان علاقوں میں ماضی کی طرح اغوا برائے تاوان کی وارداتیں نہیں ہوتیں۔ کیونکہ ان علاقوں میں حکومت نے کام کیا اور یہاں کے نوجوانوں کو روزگار ملا۔
سرنڈر پالیسی کی روشنی میں ایڈیشنل چیف سکریٹری ہوم کی سربراہی میں ایک فالو اپ کمیٹی بنائی گئی، اس کمیٹی کے منٹس کے مطابق کمشنر لاڑکانہ نے اجلاس کو بتایا کہ سرنڈر کرنے والے ڈاکوؤں کے خاندانوں کی دیکھ بھال کی جا رہی ہے۔
کمیٹی کو بتایا گیا بینظیر انکم  سپورٹ پروگرام، بینظیر بھٹو شہید یوتھ ڈویلپمنٹ پروگرام  اور علاقائی این جی اوز کے تعاون سے بحالی کے اقدامات جاری ہیں۔
ڈی آئی جی لاڑکانہ نے کمیٹی کو آگاہ کیا کہ اب تک 71 ڈاکو سرنڈر کر چکے ہیں اور ان سے 209 ہتھیار برآمد ہوئے ہیں، جن میں زیادہ تر کا تعلق گڑھی تیغو، ضلع شکارپور سے ہے۔ متاثرہ علاقوں کے لیے ترقیاتی منصوبوں پر لاگت چار ارب روپے سے زائد ہو سکتی ہے۔
کمانڈر سچل رینجرز نے بتایا کہ 71 ڈاکو باقاعدہ طور پر سرنڈر کر چکے ہیں جبکہ بہت سے دیگر افراد آئندہ مراحل کے لیے رجسٹرڈ ہیں۔
اُنھوں نے اس بات پر زور دیا کہ مستقبل میں مزید سرنڈرز کی رفتار کا انحصار حکومت کی جانب سے سرنڈر پالیسی کے تحت اپنی ذمہ داریوں کی بروقت تکمیل پر ہے۔
کمشنر سکھر نے فورم کو آگاہ کیا کہ ضلع میں کارپوریٹ سوشل رسپانسبلٹی فنڈز کے تحت وافر وسائل موجود ہیں جنھیں ترقیاتی کاموں، انفراسٹرکچر کی بحالی اور متاثرہ علاقوں میں بنیادی سہولیات کی فراہمی کے لیے مؤثر طور پر استعمال کیا جا سکتا ہے۔

### Article 110 ###
امریکہ نے پاکستان سمیت دنیا کے 75 ممالک کے شہریوں کی جانب سے دی گئی ویزے کی ایسی درخواستوں پر کارروائی غیر معینہ مدت تک کے لیے روکنے کا اعلان کیا ہے جن کی مدد سے وہ امریکہ میں مستقل سکونت اختیار کر سکتے تھے۔
تاہم اس نئی پابندی کا اطلاق امریکہ کے سیاحتی، کاروباری اور تعلیمی ویزے پر نہیں ہو گا۔
یہ پابندی 21 جنوری 2026 سے نافذ العمل ہو گی اور ویزا پابندیوں کے حوالے سے حالیہ دنوں میں یہ امریکہ کا سب سے سخت اقدام ہے۔
پابندی کا سامنا کرنے والے ممالک کی فہرست میں پاکستان، افغانستان اور ایران کے علاوہ جنوبی ایشیا سے بنگلہ دیش،  بھوٹان اور نیپال جیسے ممالک بھی شامل ہیں۔
اس فہرست میں وہ 19 ممالک بھی شامل ہیں جن کے تارکین وطن پر امریکہ میں پناہ حاصل کرنے، شہریت لینے اور گرین کارڈ کے لیے درخواست دینے پر نومبر 2025 میں پابندی لگائی گئی تھی۔
امریکی خبر رساں ادارے ایسوسی ایٹڈ پریس کے مطابق امریکی محکمہ خارجہ نے اپنے قونصل افسران کو ہدایات جاری کر دی ہیں کہ وہ امیگریشن کے خواہشمند افراد کی درخواستوں پر کارروائی روک دیں۔
تاہم امریکی محکمۂ خارجہ کا کہنا ہے کہ جن افراد کو امیگرینٹ ویزا جاری کیا جا چکا ہے اسے منسوخ نہیں کیا جا رہا۔ اور متاثرہ ممالک کے شہری امیگرنٹ ویزا کی نئی درخواستیں بھی جمع کروا سکتے ہیں اور انٹرویوز دے سکتے ہیں لیکن جب تک پابندی لاگو رہے گی اس وقت تک انھیں ویزا جاری نہیں کیا جائے گا۔
محکمۂ خارجہ کا یہ بھی کہنا ہے کہ پابندی کا شکار ملک میں رہنے والا شخص اگر دوہری شہریت رکھتا ہے، اور جس دوسرے ملک کا پاسپورٹ اس کے پاس ہے وہ پابندی والے ممالک کی فہرست میں شامل نہیں، تو ایسے فرد پر یہ پابندی لاگو نہیں ہو گی۔
جن 75 ممالک پر پابندی لگائی گئی ہے ان میں ایشیائی ممالک کے علاوہ مشرقِ وسطی، یورپ، افریقہ، کیریبیئن اور وسطی و جنوبی امریکہ کے ممالک بھی شامل ہیں۔
براعظم ایشیا اور پیسیفک سے جو ممالک پابندی کا شکار ہوئے ہیں ان میں پاکستان، افغانستان، آرمینیا، آذربائیجان، بنگلہ دیش، بھوٹان، کمبوڈیا، فیجی، جارجیا، قزاقستان، کرغزستان، لاؤس، منگولیا، میانمار، نیپال، تھائی لینڈ اور ازبکستان شامل ہیں۔
مشرقِ وسطیٰ کے ممالک میں ایران، عراق، اردن، کویت، لبنان، شام اور یمن کے شہریوں کو پابندی کا سامنا کرنا پڑے گا۔
اس کے علاوہ البانیہ، روس، بیلاروس، بوسنیا، کوسووو، مالدووا، مونٹی نیگرو اور مقدونیہ جیسے یورپی ممالک کے شہری بھی اس پابندی کی زد میں آئے ہیں۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
کریبیئن اور وسطی امریکہ سے انٹیگوا اور باربیوڈا، بہاماس، بارباڈوس، بلیز، کیوبا، ڈومینیکا، گرینیڈا، گوئٹے مالا، ہیٹی، جمیکا، نکاراگوا، سینٹ کٹس اینڈ نیوس، سینٹ ونسنٹ اور گریناڈائنز اور سینٹ لوسیا جیسے ممالک اس فہرست میں رکھے گئے ہیں۔
جنوبی امریکہ سے برازیل، کولمبیا اور یوراگوائے کا نام شامل کیا گیا ہے۔
افریقہ سے سب سے زیادہ 25 ممالک اس فہرست کا حصہ ہیں جن میں الجزائر، کیمرون، کیپ وردے، کوٹ ڈی ووآر، جمہوریہ کانگو، مصر، اریٹیریا، ایتھوپیا، گھانا، گنی، لائیبیریا، لیبیا، مراکش، نائیجیریا، کانگو، روانڈا، سینیگال، سیرالیون، صومالیہ، جنوبی سوڈان، سوڈان، تنزانیہ، گیمبیا، ٹوگو، تیونس اور یوگنڈا شامل ہیں۔
امیگرنٹ ویزا کی پابندیوں والی اس فہرست میں شامل کچھ ممالک کی شمولیت پر حیرانی کا اظہار بھی کیا جا رہا ہے۔
امریکی اخبار نیویارک ٹائمز کی خلیج میں بیوروچیف ویویان نیرمایکس پر لکھتی ہیں: ’مجھے یہ جاننے کا تجسس ہے کہ کویت، جو تیل سے مالا مال ملک ہے، جہاں کے شہریوں کی اوسط آمدن 60 ہزار ڈالر سے زیادہ ہے، وہ اس فہرست میں کیسے شامل ہو گیا۔
امریکی اخبار وال سٹریٹ جرنل کے کالم نگار سدانند دھومے نے ایکس پر لکھا: 'مجھے حیرت ہوئی کہ محکمہ خارجہ کی جانب سے جاری عارضی پابندیوں کی فہرست میں کویت، تھائی لینڈ، برازیل، اور یوراگوئے بھی شامل ہیں۔ ان ممالک کو تو نسبتاً خوشحال سمجھا جاتا ہے۔'
امریکہ کے اس فیصلے کا تعلق ان ممالک سے امیگریشن کے خواہش مندوں پر ہو گا لیکن اس کی وجہ حقیقت میں ان ممالک سے تعلق رکھنے والے وہ افراد ہیں جو پہلے ہی امریکہ میں موجود ہیں اور حکومتی امداد حاصل کرتے ہیں۔
امریکی محکمۂ خارجہ کا کہنا ہے کہ صدر ٹرمپ نے واضح کیا ہے کہ تارکین وطن کو مالی طور پر خود کفیل ہونا چاہیے اور امریکیوں پر مالی بوجھ نہیں بننا چاہیے۔
محکمۂ خارجہ کے مطابق اس سلسلے میں تمام پالیسیوں، ضوابط کا مکمل جائزہ لیا جا رہا ہے تاکہ یہ یقینی بنایا جا سکے کہ ان ممالک سے آنے والے تارکین وطن امریکہ میں حکومت پر بوجھ نہ بنیں۔
امریکی محکمۂ خارجہ نے بدھ کو کہا کہ حکومت اس نظام کا ’غلط استعمال‘ ختم کرنا چاہتی ہے۔
نائب ترجمان ٹومی پیگوٹ کا کہنا تھا کہ ’محکمہ خارجہ اپنے اختیارات استعمال کرے گا تاکہ ایسے ممکنہ تارکین وطن کو نااہل قرار دیا جا سکے جو امریکہ پر بوجھ بن سکتے ہیں اور امریکی عوام کی سخاوت کا ناجائز فائدہ اٹھا سکتے ہیں۔‘
پیگوٹ نے کہا کہ ویزا کا عمل عارضی طور پر اس لیے معطل کیا گیا تاکہ اس کا دوبارہ جائزہ لیا جا سکے اور ان غیر ملکیوں کو روکا جا سکے جو فلاحی اور عوامی فوائد کی سکیموں پر انحصار کر سکتے ہیں۔
رواں برس کے پہلے ہی ہفتے میں امریکی حکام نے اس فہرست میں مزید 25 ممالک کو شامل کیا تھا جن کے شہریوں کے لیے امریکہ کے کاروباری یا سیاحتی ویزے کی درخواست دیتے ہوئے 15 ہزار ڈالرز تک کی ضمانتی رقم (بانڈ) جمع کروانا لازمی قرار دیا گیا ہے۔
38 ممالک کی اس فہرست میں شامل زیادہ تر براعظم افریقہ اور لاطینی امریکہ کے ملک ہیں جبکہ جنوبی ایشیا سے بھوٹان، بنگلہ دیش اور نیپال بھی اس کا حصہ ہیں۔
خیال رہے کہ امریکی محکمۂ خارجہ نے ان ممالک پر بھی امیگریشن کے حوالے سے پر پابندیاں بڑھا دی ہیں جنھیں ٹرمپ انتظامیہ قومی سلامتی کے لیے خطرہ سمجھتی ہے۔
نومبر میں جب ایک افغان تارک وطن پر واشنگٹن ڈی سی میں نیشنل گارڈ کے دو ارکان کو گولی مارنے کا الزام عائد کیا گیا تب ٹرمپ انتظامیہ نے 19 ممالک کے شہریوں کا داخلہ بند کر دیا تھا یا سخت پابندیاں لگا دی تھیں۔ دسمبر میں یہ سفری پابندی مزید پانچ ممالک تک بڑھا دی گئی تھی۔
امریکی صدر ڈونلڈ ٹرمپ نے 4 جنوری 2026 کو سماجی رابطوں کے لیے اپنے پلیٹ فارم ٹروتھ سوشل پر ایکفہرستشائع کی تھی جس میں دکھایا گیا تھا کہ کس کس ملک سے نقل مکانی کر کے امریکہ منتقل ہونے والے کس شرح سے حکومتی امداد لیتے ہیں۔
120 ممالک کی اس فہرست کے مطابق سب سے زیادہ امداد بھوٹان سے امریکہ جانے والے شہری لیتے ہیں، جو 81.4 فیصد ہے۔ 75.2 فیصد کے ساتھ یمن کے شہری دوسرے اور 71.9 فیصد کے ساتھ صومالیہ کے شہری تیسرے نمبر پر ہیں۔
افغانستان سے تعلق رکھنے والے 68.1 امریکی شہری حکومتی امداد لیتے ہیں۔ امریکی صدر کی جانب سے جاری کردہ فہرست کے مطابق پاکستانی امیگرنٹس کی امداد لینے کی شرح 40.2 فیصد ہے، جب کہ 32.9 فیصد چینی نژاد امریکی شہری حکومتی امداد لیتے ہیں۔
انڈیا کا نام اس فہرست میں شامل نہیں ہے۔
پاکستان میں سوشل میڈیا پر بہت سے لوگ اس رائے کا اظہار کرتے نظر آئے کہ پاکستان اور امریکہ کے درمیان بہترین تعلقات اور امریکی صدر ٹرمپ کی جانب سے بارہا وزیراعظم شہباز شریف اور فیلڈ مارشل عاصم منیر کی تعریف کے باوجود پاکستان کا نام اس فہرست میں کیوں شامل ہے؟
حالیہ دور میں امریکہ اور پاکستان کے تعلقات بہتر ہوتے دکھائی دیتے تھے۔ پاکستان نے ٹرمپ کو نوبل امن انعام دینے کی بھی سفارش کی تھی۔
پاکستان کے آرمی چیف جنرل عاصم منیر اور وزیر اعظم شہباز شریف نے امریکہ جا کر صدر ٹرمپ سے ملاقات کی تھی۔ اسی دوران ٹرمپ نے جنرل عاصم منیر کو وائٹ ہاؤس میں خوش آمدید کہا تھا اور پاکستان میں سرمایہ کاری کی بات بھی کی تھی۔
امریکی ویزا پابندیوں پر ردعمل دیتے ہوئے پاکستان کی وزارتِ خارجہ کے ترجمان نے کہا ہے کہ ’ہم نے امریکی ویزے کی پابندیوں سے متعلق اطلاعات دیکھی ہیں اور ہم اس معاملے پر امریکی حکام کے ساتھ رابطے میں ہیں۔‘
ترجمان کا کہنا تھا کہ امریکہ اپنی ویزا پالیسی پر نظر ثانی کر رہا ہے اور پاکستان پرامید ہے کہ جلد ہی پاکستان کے لیے امریکی ویزے بحال کر دیے جائیں گے۔
پاکستانی سیاست دان اور سابق گورنر سندھ محمد زبیر نےایکس پر لکھا: ’ہم تو سمجھتے تھے امریکہ سے ہمارے تعلقات اچھے ہیں اور انڈیا کے خراب ہیں، لیکن انڈین شہریوں کے لیے ویزا پراسیسنگ جاری رہے گی اور پاکستانیوں کے لیے ایسی کوئی سہولت نہیں۔‘
تاہم، اسلام آباد پالیسی ریسرچ انسٹی ٹیوٹ کے ایگزیکٹو ڈائریکٹر حسین ندیم کا خیال ہے کہ پاکستان اس فہرست میں زیادہ دیر نہیں رہے گا۔
حسین ندیم نےایکس پر لکھا: ’پاکستان اس فہرست میں زیادہ دیر نہیں رہے گا؛ امکان ہے کہ جائزہ لینے کے بعد یہ فیصلہ تبدیل کر دیا جائے گا۔ لیکن یہ بات قابل ذکر ہے کہ ٹرمپ انتظامیہ نے پاکستان کو شروع سے ہی ویزا فریز لسٹ میں شامل کر دیا تھا۔‘
جنوبی ایشیا میں جغرافیائی سیاست پر گہری نظر رکھنے والے تجزیہ کار مائیکل کوگل مین نے اس فہرست میں پاکستان کے نام کے بارے میں لکھا: ’پاکستان ان 75 ممالک میں شامل ہے جن پر ٹرمپ انتظامیہ نے مبینہ طور پر ویزا کا عمل غیر معینہ مدت کے لیے معطل کر دیا ہے۔ امریکہ سے تعلقات میں حالیہ گرم جوشی بھی پاکستان کو اس فیصلے سے نہ بچا سکی۔ اس فہرست میں بنگلہ دیش، بھوٹان اور نیپال بھی شامل ہیں۔‘
پریس ٹرسٹ آف انڈیا کو دیے گئے انٹریو میں سابق امریکی مشیر سلامتی جان بولٹن نے امریکہ کے نکتہ نظر سے اس کا مختلف تجزیہ کیا۔
انھوں نے کہا کہ ’طالبان اور افغانستان میں دیگر گروہوں کے خلاف ہمارے پاکستان کے ساتھ بھی کچھ مشترکہ مفادات ہیں۔ میرا ماننا ہے کہ اگر ہم پاکستان کے ساتھ کام کریں اور یہ احساس دلائیں کہ چین پاکستان کے لیے بھی اتنا ہی خطرہ ہے جتنا کہ انڈیا کے لیے۔ تب آگے بڑھنے کے لیے یہ بنیادی وجہ ہو سکتی ہے۔ مجھے نہیں معلوم کہ ٹرمپ بھی ایسا ہی سوچتے ہیں یا نہیں، لیکن میں ان کا مشیر ہوتا تو یہی کہتا۔‘

### Article 111 ###
پاکستان میں رواں برس کے اختتام پر موجودہ حکومت اپنے دور کے دو سال مکمل کرنے کے قریب ہے۔ ان دو برسوں میں حکومت نے ملک میں سیاسی اور معاشی استحکام لانے کی طرف قدم بڑھائے ہیں۔ اس حکومت کی قیادت پاکستان کے سابق وزیراعظم نواز شریف کی جماعت کر رہی ہے۔
تین مرتبہ ملک کے وزیراعظم رہنے والے نواز شریف قومی اسمبلی کے ممبر ہیں جبکہ ان کے بھائی شہباز شریف موجودہ حکومت کے وزیراعظم ہیں۔ گذشتہ عام انتخابات کے بعد نواز شریف منتخب ہونے کے باوجود چوتھی مرتبہ ملک کے وزیراعظم نہیں بنے تھے۔
ان کی جماعت ن لیگ کی طرف سے کہا گیا تھا کہ ’چونکہ ان کی جماعت دو تہائی اکثریت حاصل نہیں کر پائی تھی، اگر کر لیتی تو نواز شریف وزیراعظم بنتے۔‘ وہ جماعت کے ’قائد‘ رہے اور اب صدر ہیں اور ساتھ ہی پارلیمان کا حصہ ہیں تاہم سیاسی منظرنامے پر زیادہ متحرک نظر نہیں آتے۔
سال 2025 کے اختتام پر ایک نظر ڈالتے ہیں کہ رواں برس جب نواز شریف کی اپنی جماعت اور ان کے بھائی شہباز شریف کی حکومت پاکستان میں سیاسی اور معاشی مسائل سے نکالنے کے لیے اہم فیصلے کر رہی تھی تو جماعت کے قائد کے طور پر نواز شریف ان میں نظر کیوں نہیں آئے۔
ن لیگ کے رہنماؤں کا موقف ہے کہ وفاق کی سطح پر اور صوبہ پنجاب میں جہاں ان کی جماعت کی حکومتیں ہیں وہاں ’ہر بڑے حکومتی فیصلے کے پیچھے نواز شریف کی رائے اور رہنمائی شامل ہوتی ہے۔‘
تاہم خاص طور پر ریاستی معاملات میں نواز شریف کی اپنی زبانی یہ رائے بہت کم مواقع پر ظاہر ہوتی نظر آئی ہے۔
سابق وزیراعظم نواز شریف کے بعض سابق سیاسی رفقا دوسری جانب یہ سمجھتے ہیں کہ ’نواز شریف کے رواں برس سمیت گذشتہ چند ماہ کے دوران قومی سطح پر سیاست میں کردار سے یہ تاثر ملتا ہے کہ وہ سیاسی طور پر غیر متعلق ہوتے جا رہے ہیں۔‘
یہ تاثر حقیقت کے کتنا قریب یا دور ہے اس حوالے سے بی بی سی نے سابق وزیراعظم نواز شریف کے سابق اور حالیہ سیاسی رفقا اور تجزیہ کاروں سے بات کی۔ اس پر جانے سے پہلے ایک نظر ڈالتے ہیں کہ نواز شریف سال 2025 میں قومی سطح پر سیاسی طور پر کتنے متحرک رہے۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
ان کی جماعت کی حکومت بننے سے لے اب تک گزشتہ چند ماہ کے دوران سابق وزیراعظم نواز شریف کی زیادہ تر سیاسی مصروفیات صوبہ پنجاب تک محدود نظر آئیں جہاں ان کی صاحبزادی مریم نواز وزیراعلی ہیں۔
پنجاب کے اندر صوبائی معاملات میں نواز شریف کئی مرتبہ کابینہ سمیت کچھ میٹنگز کا حصہ بنے، کہیں انھیں کرسی صدارت پر براجمان دیکھا گیا اور کہیں وہ اپنی صاحبزادی کے ہمراہ شریک صدارت کرتے ہوئے دکھائی دیے۔
سنہ 2025 میں نواز شریف صوبہ پنجاب کے بجٹ سے پہلے اس کی مشاورتی میٹنگ میں شریک ہوئے جہاں انھیں صوبے کے میگا ڈویلپمنٹ پراجیکٹس بارے بریفنگ بھی دی گئی۔ اس کے علاوہ مئی میں لاہور میں اپنی رہائش گاہ جاتی امرا میں ان کی وزیراعلی پنجاب مریم نواز، ڈپٹی پرائم منسٹر اسحاق ڈار اور وزیراعظم شہباز شریف سے ملاقات ہوئی۔
اس میں انھیں انڈیا اور پاکستان کے درمیان بڑھتی کشیدگی کے بارے بریفنگ دی گئی۔ اسی طرح اسی نوعیت کی ایک اور میٹنگ میں انھیں پاکستان کی طرف سے انڈیا کے خلاف آپریشن کے بارے بریفنگ دی گئی۔
اسی طرح حال ہی میں لاہور میں نواز شریف نے پارٹی قیادت اور رہنماؤں سے ملاقاتیں اور خطاب بھی کیا۔ ان اجلاسوں میں ’ملکی سیاسی صورتحال‘ پر بات چیت ہوئی۔
تاہم قومی سطح پر حال ہی میں حکومت نے 27 ویں ترمیم منظور کی جس کا حزب اختلاف نے بائیکاٹ کیا تو اس سے قبل یا اس کے بعد نواز شریف کی طرف سے اس کے حوالے سے کوئی بیان سامنے نہیں آیا۔ وہ ایک ممبر کی حیثیت سے قومی اسمبلی میں ووٹ دینے کے لیے ضرور آئے۔
اس سے قبل بھی مئی میں انڈیا پاکستان کے درمیان کشیدگی اور پھر مختصر جنگ کے موقع پر بھی ان کی طرف سے براہ راست کوئی بیان سامنے نہیں آیا تاہم ان کی جماعت کے رہنماوں کی جانب سے یہ بتایا گیا کہ ’انڈیا کے خلاف آپریشن میں نواز شریف مسلسل رہنمائی دیتے رہے۔‘
نواز شریف زیادہ تر لاہور کی حد تک محدود رہے اور اسلام آباد میں قومی اسمبلی کے اجلاسوں میں بھی زیادہ باقاعدگی کے ساتھ نظر نہیں آئے۔
نواز شریف کے سابق قریبی ساتھی سابق سینیٹر آصف کرمانی اب ان کے ساتھ نہیں ہیں اور ان کی جماعت کو چھوڑ چکے ہیں وہ 18 برس تک نواز شریف کے بہت قریب رہے۔ وہ پہلے ان کے پولیٹکل سیکریٹری اور پھر وزارت عظمی کے دور میں نواز شریف کے سیاسی امور کے سپیشل اسسٹنٹ رہے۔
بی بی سی سے بات کرتے ہوئے وہ کہتے ہیں کہ ’میں سمجھتا ہوں نواز شریف صاحب نے خود اپنے آپ کو غیر متعلق کیا ہے۔‘ آصف کرمانی کے خیال میں نواز شریف اور ان کی جماعت کی سیاست جس مقام پر آن کھڑی ہے اس کی چند وجوہات ہیں۔
ان کا کہنا ہے کہ نواز شریف ہمیشہ دوتہائی اکثریت یا اکثریت کے ساتھ حکومتیں بناتے رہے، چاروں صوبوں میں بھی حتیٰ کہ گلگت بلتستان میں بھی۔ سنہ 2018 میں بھی جب انھوں نے ’ووٹ کو عزت دو‘ کا نعرہ لگایا تو عوام میں ان کی مقبولیت بہت زیادہ تھی۔
’لیکن لندن جا کر جب ان کو ووٹ کو عزت دو کے نعرے سے ان کی پارٹی کے چند لوگوں نے دستبردار کروا دیا تو ان کی مقبولیت اور ریلیوینس میں کمی آئی۔‘
وہ سمجھتے ہیں کہ جب نواز شریف نے لندن میں چار سال کا عرصہ قیام کر لیا تو ان کا رابطہ اپنے پارٹی ورکر سے اور حلقوں کے کارکنوں سے کٹ گیا۔ ان کے خیال تیسرا پی ڈی ایم کی حکومت لے لینے کا بھی انھیں نقصان ہوا۔
’میرے علم میں ہے، میرا ان سے ذاتی طور پر رابطہ رہتا تھا۔۔۔ عدم اعتماد کے ووٹ تک تو ٹھیک تھا لیکن اس کے بعد ان کی خواہش تھی اور وہ یہ چاہتے تھے کہ جلد از جلد الیکشن کروا دیے جائیں۔‘ لیکن ایسا نہ ہو سکا۔ اور دوسرا نواز شریف پی ڈی ایم کی حکومت لینے کے خلاف تھے۔
آصف کرمانی کہتے ہیں کہ اس کا نتیجہ یہ ہوا کہ جو پی ڈی ایم کی حکومت کے دوران ’ناقص کارکردگی تھی‘ اس کا ملبہ بھی آ کر نواز شریف اور ان کی جماعت پر گرا۔ ’اس کا نتیجہ پھر آپ نے 8 فروری 2024 کے الیکشن میں دیکھ لیا۔‘
سابق سینیٹر آصف کرمانی کہتے ہیں کہ اس کے علاوہ دو ایسے صدمات تھے جن کی وجہ سے ’نواز شریف ذاتی طور پر بھی دل چھوڑ بیٹھے۔ ان میں ان کی والدہ اور ان کی اہلیہ کا دنیا سے چلے جانا تھا۔ وہ ان سے مشاورت بھی کرتے تھے اور ان کے ہمیشہ مشورے میاں صاحب کے شامل حال ہوتے تھے۔‘
سابق وزیراعظم نواز شریف کے ایک اور سابقہ قریبی ساتھی اور سابق گورنر پنجاب اور سابق سینیٹر سردار ذوالفقار کھوسہ نے بھی بی بی سی کے ساتھ بات کرتے ہوئے سابق سینیٹر آصف کرمانی کے خیالات کی حمایت کی۔
وہ کہتے ہیں کہ ’ان کی اپنی پوزیشن اگر آپ دیکھ لیں وہی ثابت کرتی ہے کہ وہ اب پارٹی میں غیر موثر ہو گئے ہیں۔ بس ان کا نام تو استعمال ہوتا ہے لیکن کوئی فیکچوئل ان کی پوزیشن اب نہیں ہے۔‘
نو مرتبہ صوبائی اسمبلی کا حصہ رہنے والے سردار ذوالفقار کھوسہ کہتے ہیں کہ ’جو پالیساں بن رہی ہیں وہ شہباز شریف بنا رہے ہیں، اگر امریکہ جا رہے ہیں تو نواز شریف سے مشاورت نہیں ہو رہی، وغیرہ وغیرہ۔ تو یہ وہ خود ثابت کر رہے ہیں کہ وہ اب ریٹائر ہو چکے ہیں۔‘
اس کی وجہ وہ یہ سمجھتے ہیں کہ نواز شریف کو ’کوئی رکاوٹ ایسی نظر آئی ہے‘ جس کی وجہ سے انھوں نے اب اپنے بھائی شہباز شریف کے لیے جگہ چھوڑ دی ہے ’ورنہ پرائم منسٹر کے کینڈیڈیٹ تو وہ تھے۔‘
سردار ذوالفقار کھوسہ کہتے ہیں کہ اب جو آپ دیکھ رہے ہیں اس سے تو ظاہر ہو رہا ہے کہ نواز شریف کو اب یہ احساس ہو چکا ہے کہ شہباز شریف اب فرنٹ پر انکو ریپلیس کر چکے ہیں۔ ’اگر اب نواز شریف وزیراعظم نہیں بنے تو آگے کب بنیں گے۔‘
صحافی اور تجزیہ نگار ماجد نظامی سمجھتے ہیں کہ سابق وزیراعظم میاں نواز شریف کی حیثیت ایک خاندانی بزرگ کی سی ہے۔ مسلم لیگ کے تنظیمی معاملات میں ان کا اثر و رسوخ برقرار ہے۔ اسی طرح حکومتی سطح پر کابینہ کے فیصلوں میں یا پارٹی کے فیصلوں وہ ابھی بھی طاقت رکھتے ہیں۔
’لیکن اس کے ساتھ ساتھ ریاستی امور میں ان کا عمل دخل نہیں ہے۔ اس کی وجہ یہ ہے کہ وہ ہائبرڈ سسٹم کے اندر قابل قبول نہیں ہیں۔‘
ماجد نظامی سمجھتے ہیں کہ سنہ 2022 کی پی ڈی ایم کی جو حکومت تھی اس میں ریاست یا اسٹیبلشمنٹ نے یہ محسوس کیا کہ وہ شہباز شریف کے ساتھ زیادہ مطمئن ہے۔ اس لیے میاں نواز شریف کی ماضی کی تلخیوں کو دور کرنے کی زیادہ کوشش نہیں کی گئی۔
’بس انھیں مقدمات میں آسانی دی گئی۔ اور اسی لیے موجودہ سیٹ اپ میں ان کا کوئی حصہ نہیں ہے۔ اس لیے یہ با آسانی کہا جا سکتا ہے کہ وہ آہستہ آہستہ غیر متعلق ہوتے جا رہے ہیں۔‘
تجزیہ نگار ماجد نظامی کہتے ہیں کہ ایک تو ان کے خیالات ریاست کے لیے قابل قبول نہیں ہیں اور دوسرا گھر کے اندر سے ان کو مزاحمت کا سامنا ہے۔ دو بڑے پلیئرز میدان میں آ چکے ہیں۔ ان کی صاحبزادی مریم نواز وزیراعلی پنجاب ہیں اور ان کے بھائی شہباز شریف وزیراعظم ہیں۔
’تو ان دونوں کی موجودگی میں سسٹم میں ان کے لیے کوئی جگہ نہیں بنائی جا سکتی۔‘
ساتھ ہی ماجد نظامی یہ بھی سمجھتے ہیں کہ نواز شریف کی ہر دور میں اسٹیبلشمنٹ کے ساتھ کڑواہٹ یا تلخی رہی ہے۔ وہ کہتے ہیں کہ اب جب کہ ایک ہائبرڈ سسٹم میں اسٹیبلشمنٹ کا کردار ایک قدم آگے چلا گیا ہے تو نواز شریف کی موجودگی اسٹیبلشمنٹ کے لیے زیادہ سودمند ثابت نہیں ہو سکتی۔
’اور اس نقطے کو مسلم لیگ ن اور میاں نواز شریف کی فیملی بخوبی سمجھ چکی ہے۔ اسی لیے متبادل انتظام کے طور پر شہباز شریف اور مریم نواز کو آگے لایا گیا ہے تا کہ اقتدار مسلم لیگ ن کے پاس رہے لیکن اس میں نواز شریف کا کردار نہ ہو۔‘
تجزیہ  نگار ماجد نظامی کے خیال میں سابق وزیراعظم نواز شریف کو خود بھی اس بات کا ادراک ہے کہ ایک تو وہ ریاستی امور میں زیادہ با اختیار نہیں اور دوسرا وہ ایسا کوئی کام کر کے اپنے بھائی اور اپنی بیٹی کو مشکل میں بھی نہیں ڈالنا چاہتے۔
پاکستانی ریاست کی زندگی میں تھوڑا پیچھے جائیں تو سنہ 2017 کی بات ہے جب نواز شریف کو عدالتی حکم کے نتیجے میں تیسرے مرتبہ وزارت اعلی سے مستعفی ہونا پڑا۔ اس کے بعد نواز شریف نے کھلے عام مزاحمتی روش اختیار کی۔
یہی وہ دور تھا جس میں وہ وفاق میں اپنی جماعت کی حکومت ہوتے ہوئے عوام میں گئے اور انھوں نے ’مجھے کیوں نکالا؟‘ کا سوال پوچھا اور ’ووٹ کو عزت دو‘ کا بیانیہ پیش کیا۔ اس وقت کسی کا نام لیے بغیر ان کا یہ بیانیہ بظاہر پاکستان کی طاقتور ملٹری اسٹیبلشمنٹ کے خلاف تھا۔
تین برس بعد سنہ 2020 میں پنجاب کے شہر گوجرانوالہ میں منعقدہ پاکستان ڈیموکریٹک موومنٹ کے ایک جلسے کے دوران نواز شریف نے لندن سے ویڈیو لنک پر خطاب کرتے ہوئے نام لے کر پاکستان کے اس وقت کے آرمی چیف اور سیکورٹی ایجنسی آئی ایس آئی کے سربراہ کو ان کی وزارت عظمی چھیننے کا ذمہ دار ٹھہرایا۔
اس تمام عرصے کے دوران نواز شریف کے خلاف کرپشن کے مقدمات بنے، انھیں انتخابات میں حصہ لینے کے لیے نااہل قرار دیا گیا، ان کی اہلیہ کلثوم نواز کو کینسر کے علاج کے لیے ملک سے باہر جانا پڑا۔
وہ جب زیادہ علیل ہوئیں تو نواز شریف کو ان کی عیادت کے لیے جانے کی اجازت ملی، واپس پاکستان میں انھیں اور ان کی صاحبزادی مریم نواز کو ایک عدالت نے سزا سنائی۔ نواز شریف اور مریم نواز جیل کا سامنا کرنے واپس آئے اور لاہور میں اترتے ہی گرفتار ہوئے۔
اس کے بعد کے دنوں میں انھوں نے جیل کاٹی، ان کی اہلیہ کی وفات ہوئی تو وہ جنازے میں شرکت کے لیے پیرول پر رہا ہوئے۔ جیل ہی کے دوران ان کی طبیعت بگڑی تو سنہ 2019 آخر میں انھیں ایئر ایمبولینس کے ذریعے علاج کے لیے لندن منتقل کیا گیا۔
وہاں طبیعت سنبھلنے کے بعد بھی نواز شریف دوبارہ واپس پاکستان نہیں آئے تاہم وہ لندن سے بھی اپنی مزاحمتی روش پر قائم رہے۔ وہ مسلسل پی ڈی ایم کے جلسوں اور میٹنگز میں جہاں ویڈیو لنک پر شریک ہوئے انھوں نے اس وقت کی ملٹری قیادت کو اپنی وزارت عظمی گرانے کا ذمہ دار ٹھہرایا۔
لیکن سنہ 2022 میں پی ڈی ایم کے ہاتھوں عدم اعتماد کے ووٹ کے نتیجے میں سابق وزیراعظم عمران خان کی حکومت جانے اور نواز شریف کے بھائی شہباز شریف کی سربراہی میں پی ڈی ایم کی حکومت بننے کے بعد صورتحال بدل گئی۔
نواز شریف کے مزاہمتی بیانیے کی شدت بتدریج کم ہوتے ہوئے منظر نامے سے غائب ہو گئی۔ وقت گزرنے کے ساتھ ساتھ اس کی جگہ نواز شریف کی طرف سے زیادہ تر خاموشی نے لے لی۔ ان کی یہی ’خاموش‘ موجودگی اس وقت سے لے کر پاکستان واپس آنے، انتخابات میں حصہ لینے، اسمبلی میں پہنچنے سے کے کر اب تک قائم ہے۔
سابق وزیراعظم نواز شریف کے ایک اور قریبی ساتھی اور مسلم لیگ ن کے نائب صدر سابق سینیٹر پرویز رشید تاہم ان خیال سے متفق نہیں ہیں۔
پرویز رشید جو خود نواز شریف کے دور وزارت عظمی میں انفارمیشن منسٹر بھی رہ چکے ہیں اور وزیر قانون بھی، وہ کہتے ہیں کہ 'مسلم لیگ ن کے حتمی لیڈر نواز شریف ہی ہیں۔'
بی بی سی سے بات کرتے ہوئے پرویز رشید کہتے ہیں کہ پاکستان مسلم لیگ ن کے اندر حتمی لیڈر نواز شریف ہی ہیں۔ وزیراعظم بھی ان ہی سے ایڈوائس لیتے ہیں۔
’وفاق میں اور پنجاب میں جہاں مسلم لیگ ن کی حکومت ہے وہاں وزیراعظم شہباز شریف اور وزیراعلی مریم نواز دونوں نواز شریف کو بریف کرتے ہیں اور ایڈوائس بھی لیتے ہیں۔ اس کے مطابق گورنمنٹ اپنا رول طے کرتی ہے۔‘
ن لیگ کے نائب صدر پرویز رشید کہتے ہیں کہ حکومت نے اکنامک ریفارمز نواز شریف ہی کی ہدایت پر کیے ہیں۔
’آپ پی آئی اے کی نجکاری ہی کو دیکھ لیں۔ نواز شریف ہمیشہ سے اس کے حامی تھے اور چاہتے تھے کہ ایسا ہو جائے۔ اس وقت بعض وجوہات کی بنا پر ایسا نہیں ہو سکا لیکن اب کامیاب نجکاری کا عمل ان ہی کی پالیسی کے مطابق ہوا ہے۔‘
اس سوال کے جواب میں کہ کیا نواز شریف اب کبھی دوبارہ وزیراعظم بن سکتے ہیں سابق سینیٹر پرویز رشید کا کہنا تھا کہ ابھی گزشتہ عام انتخابات کو محض دو برس ہوئے ہیں، اس حکومت کے تین سال باقی ہیں۔ ’ایسے وقت میں یہ سوال ہی غیر موزوں اور ناقص ہے۔‘
وہ اس تاثر کی بھی نفی کرتے ہیں کہ نواز شریف کے ملٹری اسٹیبلشمنٹ کے ساتھ تعلقات اچھے نہ ہونا بھی ان کے غیر متعلق ہونے کی ایک وجہ ہو سکتی ہے، ن لیگ کے نائب صدر پرویز رشید کا کہنا تھا کہ ’یہ سیاسی مخالفین کی رائے تو ہو سکتی ہے لیکن یہ درست نہیں ہے۔‘

### Article 112 ###
وفاقی دارالحکومت اسلام آباد کے ایک نجی ہوٹل کے وسیع ہال میں منگل کی صبح پی آئی اے کی نجکاری کے لیے بولی کا عمل شروع ہوا تو ہال سرمایہ کاروں، اُن کے اہلخانہ، سرکاری حکام، وزرا اور میڈیا کے نمائندوں سے بھرا ہوا تھا۔
بولی کے عمل کے باقاعدہ آغاز کے بعد شفافیت کو یقینی بنانے کے لیے بولیاں بند لفافوں میں وہاں نصب شیشے کے باکس، جس پر کیمرہ نصب تھا، میں ڈالی گئیں جبکہ اس موقع پر سکیورٹی اہلکار بھی ہال میں موجود تھے۔
یہ عمل براہِ راست پاکستان کے سرکاری میڈیا اور نجی ٹی وی چینلز پر دکھایا گیا اور اس تقریب کی بڑے پیمانے پر میڈیا کوریج یقینی بنائی۔
یہ پاکستان میں تقریباً دو دہائیوں بعد سرکاری سرپرستی میں چلنے والے کسی بڑے ادارے کی پہلی نجکاری تھی۔ اس سے قبل گذشتہ برس پی آئی آئی کی نیلامی ناکام رہی تھی اور صرف ایک کمپنی نے بولی دی تھی جو حکومت کی طے شدہ قیمت سے انتہائی کم تھی۔
بولیاں جمع کروانے کے بعد چند گھنٹوں کے وقفے کا اعلان کیا گیا اور سہ پہر ساڑھے چار بجے یہ بولیاں سب کے سامنے کھولی گئیں۔ سب سے پہلے لکی سیمنٹ کی بولی سامنے آئی جو 101.5 ارب روپے کی تھی، جس پر ہال میں خوب تالیاں بجیں۔ اس کے بعد عارف حبیب کی بولی سامنے آئی جو 115 ارب روپے تھی، جس پر دیر تک اس کنسورشیم کو داد دی جاتی رہی۔
ایئر بلیو کی بولی تقریباً 26 ارب روپے رہی اور وہ مقابلے سے باہر ہو گئی۔
حکومت نے پی آئی اے کی ’ریفرنس پرائس‘ 100 ارب روپے مقرر کر رکھی تھی۔ بڑی بولیاں جمع کروانے والی کمپنیوں کے درمیان اوپن بڈنگ کا اعلان ہوا اور وقفے کے بعد بولی لگانے کے عمل کا دوبارہ آغاز ہوا۔ وقفے کے دوران حکومتی نمائندے ایک دوسرے کو مبارکباد دیتے رہے کہ پی آئی اے کی فروخت قریب ہے۔
بولی کا سلسلہ بڑھتا گیا۔ لکی سیمنٹ نے 125 ارب روپے کی پیشکش کی، لیکن عارف حبیب نے اس سے زیادہ بولی لگا دی۔ آخرکار جب بولی 135 ارب تک پہنچی تو لکی سیمنٹ نے اس عمل سے دستبرداری کا اعلان کیا اور عارف حبیب کو مبارکباد دی جس پر ہال میں موجود افراد نے بھی اُن کے لیے تالیاں بجائیں۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
وزیر داخلہ محسن نقوی، وزیر مملکت طلال چوہدری اور وزیر خزانہ محمد اورنگزیب نے عارف حبیب کو مبارکباد دی۔ وزیر خزانہ نے کہا کہ خوشی کی بات یہ ہے کہ پی آئی اے کو پاکستان کے اندر سے ہی سرمایہ کار خرید رہے ہیں اور امید ہے کہ وہ ادارے کو آگے لے کر جائیں گے۔
نجکاری کمیشن کے سیکریٹری نے اس سارے عمل کی نگرانی کی جبکہ وزیراعظم کے مشیر برائے نجکاری محمد علی اور دیگر حکام بھی اس موقع پر موجود تھے۔ حکومت نے اعلان کیا کہ کامیاب بولی دینے والا کنسورشیم مزید دو سرمایہ کاروں کو ساتھ ملا سکتا ہے۔
آخرکار 135 ارب روپے کی بولی کے ساتھ عارف حبیب نے پی آئی اے کے 75 فیصد حصص جیت لیے اور اب اگلے مرحلے میں پی آئی اے کے باقی 25 فیصد حصص حاصل کرنے کے لیے انھیں پیشکش کی جائے گی۔
یہ حصص پی آئی اے کی سامنے آنے والی نئی ویلیو کے مطابق 12 فیصد پریمیئر پر حاصل کیے جا سکیں گے اور اس رقم کی ادائیگی کے لیے 12 ماہ کا وقت دیا جائے گا۔ اگر عارف حبیب کنسورشیم  ’گرین شو‘ کا آپشن حاصل کرتے ہیں اور وہ باقی 25 فیصد خرید لیتے ہیں تو وہ پی آئی اے کے 100 فیصد حصص کے مالک بن جائیں گے۔
معاہدے کے مطابق کنسورشیم کو اپنی بولی کا 67 فیصد تین سے چار ماہ میں ادا کرنا ہوگا جبکہ باقی رقم ایک سال بعد دی جائے گی۔
خبر رساں ادارے روئٹرز کے مطابق حکومت نے پی آئی اے کے زیادہ تر پرانے قرضے اپنے ذمے لے لیے ہیں اور حالیہ عرصے میں ادارے نے 20 سال بعد پہلی بار اپنا منافع ظاہر کیا ہے۔ برطانیہ اور یورپی یونین نے بھی پی آئی اے پر پانچ سالہ پابندی ختم کر دی ہے جس سے ایئرلائن کی قدر میں اضافہ ہوا ہے۔
نجکاری کمیشن کے مشیر محمد علی نے کہا کہ حکومت پی آئی اے کے سو فیصد حصص فروخت کرنے کے لیے تیار ہے، تاہم 75 فیصد سے زیادہ حصص خریدنے والوں کو اضافی قیمت ادا کرنا ہو گی۔ پی آئی اے کی کل مالیت 180 ارب روپے لگائی گئی ہے۔
یہ عمل حکومت کے وسیع نجکاری پروگرام کا حصہ ہے جس میں بینکوں، بجلی کے اداروں اور دیگر خسارے کے شکار سرکاری کمپنیوں کو بھی شامل کیا گیا ہے۔
کامیاب بولی دینے کے بعد پاکستانی کاروباری شخصیت عارف حبیب نے بی بی سی اردو سے بات کرتے ہوئے کہا کہ پی آئی اے کی نجکاری کے عمل میں سرمایہ کاروں کی دلچسپی غیر معمولی رہی ہے، اگرچہ 15 سے 20 ارب روپے کی اوور بڈنگ ہوئی۔
اُن کے مطابق اچھی بات یہ تھی کہ دونوں ہی گروپ، جو اس عمل میں شامل ہوئے، انھوں نے اچھا مقابلہ کیا اور اچھی بات یہ ہے کہ اب حکومت کو زیادہ پیسے جائیں گے۔
انھوں نے کہا کہ ’یہ نجکاری کے عمل کا آغاز ہے اور اس سے باہر اچھا پیغام جائے گا کہ ملک کے اندر بھی ایسے کاروباری لوگ موجود ہیں کہ وہ پی آئی اے کو خرید سکتے ہیں اور اس سے باہر کے سرمایہ کار بھی پاکستان میں دلچسپی لیں گے۔ بولی سے ملنے والا زیادہ حصہ کمپنی کو ہی جائے گا اور اس سے پی آئی اے کو چلانے میں آسانی ہو گی۔‘
انھوں نے مزید کہا کہ اس بڈنگ سے یہ بھی ثابت ہوا کہ پاکستان میں ایسے کاروباری افراد موجود ہیں جو پی آئی اے کو حاصل کرنے کی صلاحیت رکھتے ہیں۔
عارف حبیب کے مطابق ’اب دنیا کو معلوم ہو گیا ہے کہ پاکستانی سرمایہ کاروں میں بھی دم ہے‘۔
جب اُن سے پوچھا گیا کہ آپ کا ایوی ایشن (فضائی صنعت) کا تجربہ نہیں تو انھوں جواب دیا کہ پی آئی اے کو چلانا ملازمین ہی کا کام ہے اور انھیں اس عمل کا اہم حصہ بنانا ہو گا۔ ان کے مطابق ’یہی لوگ اس ادارے کو چلائیں گے۔‘
انھوں نے یاد دلایا کہ وہ ماضی میں بھی فرٹیلائزر اور رئیل سٹیٹ سمیت مختلف نجکاری منصوبوں کا حصہ رہے ہیں اور یہ کہ انھیں اِن شعبوں کا بھی تجربہ نہیں تھا۔ اُن کا کہنا تھا کہ پاکستان کے پاس اچھے پروفیشنلز موجود ہیں اور اگر انھیں اظہار رائے کی آزادی اور اعتماد دیا جائے تو وہ بہت کچھ کر سکتے ہیں۔
عارف حبیب کی رائے میں مزید سرمایہ کاروں کے ساتھ مل کر کام کرنے کی گنجائش بھی موجود ہے۔
پی آئی اے کے فلیٹ (فضائی بیڑا) کے حوالے سے بات کرتے ہوئے انھوں نے کہا کہ لگ بھگ مزید 26 طیارے اس میں شامل کیے جائیں گے اور یوں یہ تعداد بڑھ کر 64 تک پہنچ جائے گی۔
اُن کے مطابق آج کی بڈنگ کا کمپنی میں 92.5 فیصد سرمایہ واپس جائے گا۔
بعد ازاں نجی ٹی وی ’جی ٹی وی‘ سے گفتگو کرتے ہوئے انھوں نے کہا کہ اُن سے آرمی چیف نے ملاقات میں کہا تھا کہ پی آئی اے خریدنے میں غیر ملکی سرمایہ کار بھی دلچسپی رکھتے ہیں، لیکن خواہش یہ ہے کہ ادارہ پاکستانیوں کے پاس ہی رہے۔
ان کا کہنا تھا کہ عارف حبیب کنسورشیم پی آئی اے کے باقی حصص بھی خریدے گا اور یوں کمپنی کے سو فیصد شیئرز ان کے پاس ہوں گے۔
اُن کا کہنا تھا کہ پی آئی اے کا نام اور نعرہ ’گریٹ پیپلز ٹو فلائی ود‘ برقرار رکھا جائے گا اور اسے عالمی معیار کی ایئرلائن بنایا جائے گا۔ انھوں نے کہا کہ حج، عمرہ اور اوورسیز پاکستانیوں کی بڑی مارکیٹ موجود ہے جسے پی آئی اے کے لیے استعمال کیا جائے گا۔
پی آئی اے کی نجکاری کے عمل پر سوشل میڈیا پر بھی بحث کا سلسلہ جاری ہے۔
وزیر اعظم شہباز شریف کے ترجمان برائے بین الاقوامی میڈیا مشرف زیدی نے ایکس پر تبصرہ کرتے ہوئے کہا کہ ’آہنی عزم کتنا فرق ڈال سکتا ہے۔ 31 اکتوبر 2024 کو پی آئی اے کے لیے سب سے بڑی بولی 10 ارب روپے تھی جبکہ حکومت نے کم از کم معیار 85 ارب روپے مقرر کیا تھا۔‘
اُن کے اس بیان پر پاکستان تحریک انصاف کے رہنما حماد اظہر نے جواب دیتے ہوئے کہا کہ شاید مشرف زیدی کو اس ڈیل کی تفصیلات کا درست اندازہ نہیں۔ اُن کے مطابق حکومت پی آئی اے کی فروخت سے حاصل ہونے والی زیادہ تر رقم دوبارہ اسی ادارے میں لگائے گی، اس لیے خریداروں کو اپنی ادائیگی واپس مل جائے گی۔
حماد اظہر نے کہا کہ اصل نیٹ ادائیگی اب بھی 10 ارب روپے ہی ہے۔
تاہم انھوں نے کہا کہ وہ اس عمل کی حمایت کرتے ہیں کیونکہ پاکستان کو پی آئی اے کو دوبارہ فضاؤں میں دیکھنے کی ضرورت ہے۔
صحافی اور تجزیہ کار خرم حسین نے کہا کہ حکومت نے پی آئی اے کو 10 ارب روپے میں فروخت کیا ہے، وہی قیمت جو گذشتہ سال بلیو ورلڈ نے 60 فیصد حصص کے لیے پیش کی تھی، جبکہ اس بار 75 فیصد حصص دیے گئے ہیں۔
اُن کے مطابق باقی 125 ارب روپے خریدار کی جانب سے آئندہ پانچ برسوں میں سرمایہ کاری کا وعدہ ہے تاکہ ایئرلائن کو بہتر بنایا جا سکے۔
صحافی سرل المیدہ نے اس پر طنزیہ تبصرہ کرتے ہوئے لکھا کہ ’صرف پاکستان میں ہی ایسا ممکن ہے، زیادہ بیچ کر کم حاصل کرنا۔‘
خیبر پختونخوا کے سابق وزیر خزانہ اور پی ٹی آئی رہنما تیمور سلیم جھگڑا نے تبصرہ کیا کہ ’حکومت پی آئی اے کی نجکاری کو ایک بڑی کامیابی کے طور پر پیش کرنے کی کوشش کرے گی۔ جبکہ حقیقت یہ ہے کہ یہ عمل کئی برس تاخیر کا شکار رہا، غیر ملکی سرمایہ کاروں کی کوئی دلچسپی سامنے نہیں آئی، اور خریداری کی رقم دوبارہ پی آئی اے میں ہی لگائی جائے گی۔‘
اُن کے مطابق ’اس کا مطلب یہ ہے کہ 75 فیصد حصص صرف 10 ارب روپے میں فروخت ہوئے ہیں۔ باقی سرمایہ کاری تو ویسے بھی کسی بھی خریدار کو کرنی پڑتی۔‘

### Article 113 ###
پاکستان میں سپریم کورٹ کے جج جسٹس علی باقر نجفی نے نور مقدم قتل کیس میں مجرم ظاہر جعفر کی اپیل پر ایک اضافی نوٹ لکھا ہے جس پر خواتین کے حقوق کے لیے کام کرنے والی تنظیوں کی جانب سے سخت ردِعمل سامنے آ رہا ہے۔
سات صفحات پر مشتمل اس اضافی نوٹ میں جسٹس علی باقر نجفی نے اپیل کی سماعت کرنے والے تین رکنی بینچ کے فیصلے کو درست قرار دیا، جس میں مجرم کو نور مقدم کے قتل کے مقدمے میں سزائے موت سنائی گئی تھی تاہم انھوں نے یہ بھی لکھا کہ لڑکے اور لڑکی کا لیو ان ریلیشن شپ نہ صرف معاشرتی بگاڑ ہے بلکہ یہ اسلامی تعلیمات کے بھی منافی ہے۔
جسٹس علی باقر نجفی نے لکھا کہ ’لیونگ (لیو ان) ریلیشن شپ کا تصورمعاشرے کے لیے انتہائی خطرناک ہے اور آج کل کی نوجوان نسل کو اس واقعہ (نور مقدم قتل کا مقدمہ) سے سبق سیکھنا چاہیے۔‘
نور مقدم قتل کے مقدمے کے مدعی اور نور مقدم کے والد شوکت علی مقدم کے وکیل شاہ خاور کا کہنا ہے کہ سپریم کورٹ کے جج کے اس اضافی نوٹ سے ان کے موکل کی دل آزاری ہوئی۔
یاد رہے 20 جولائی 2021 کو سابق سفارت کار شوکت مقدم کی بیٹی نور مقدم کو قتل کر دیا گیا تھا اور اسی روز پولیس نے اس مقدمے کے مرکزی ملزم ظاہر جعفر کو گرفتار کیا تھا جنھیں فروری 2022 میں سزائے موت سنائی گئی تھی۔
یہاں یہ بھی یاد رہے کہ اسلام آباد ہائی کورٹ نے نور مقدم کے قتل کے مقدمے میں مجرم ظاہر جعفر کو قتل کے علاوہ ریپ میں بھی سزائے موت سنائی تھی تاہم جسٹس ہاشم کاکڑ پر مشتمل سپریم کورٹ کے تین رکنی بینچ نے اپیل کے دوران اسلام آباد ہائی کورٹ کی ریپ کے تحت دی گئی سزائے موت کو عمر قید میں تبدیل کر دیا جبکہ قتل کی دفعات کے تحت ظاہر جعفر کو دی گئی سزا کو برقرار رکھا تھا۔
سپریم کورٹ کے اس فیصلے کے خلاف نظرثانی کی اپیل ابھی زیر سماعت ہے۔
بی بی سی سے بات کرتے ہوئے  وکیل شاہ خاور نے کہا کہ جب ٹرائل کورٹ سے لے کر سپریم کورٹ تک مجرم ظاہر جعفر کا 342 کے تحت دیا گیا بیان جھوٹ پر مبنی قرار دیا گیا تو پھر سپریم کورٹ کے معزز جج کو مجرم کے اس بیان کا حوالہ دینے کی کیا ضرورت تھی۔
واضح رہے کہ مجرم ظاہر جعفر نے ٹرائل کورٹ میں 342 دیے گئے بیان میں  کہا تھا کہ وہ نور مقدم کے ساتھ لیو ان ریلیشن شپ میں تھے۔
شاہ خاور کا کہنا تھا کہ عدالت کسی بھی ملزم کا 342 کے تحت دیا گیا بیان یا تو درست مانتی ہے یا اسے بالکل غلط قرار دیتی ہے۔
شاہ خاور نے کہا کہ اگر عدالت کسی ملزم کے بیان کو درست تسلیم کر لے تو اس کو عدالت کی طرف سے ریلیف ملتا ہے اور اگر کسی بیان کو غلط یا جھوٹ قرار دے دے تو پھر اسے سزا سنائی جاتی ہے جس طرح نور مقدم کے مقدمے میں ظاہر جعفر کو موت کی سزا سنائی گئی۔
جب ان سے پوچھا گیا کہ کیا وہ اس اضافی نوٹ کے بارے میں چیف جسٹس کو لکھیں گے تو شاہ خاور کا کہنا تھا کہ یہ فیصلہ ان کے اپنے موکل کے ساتھ مشاورت کے بعد ہی ہو گا۔
خواتین کے حقوق کے تحفظ کے لیے کام کرنے والی فرزانہ باری کا کہنا ہے کہ سپریم کورٹ کے جج نے اپنے اضافی نوٹ میں لیو ان ریلیشن شپ کے بارے میں لکھا اور وہ سب مفروضوں پر مبنی ہے۔
بی بی سی سے بات کرتے ہوئے انھوں نے کہا کہ کسی بھی جج کا یہ کام نہیں کہ وہ محض مفروضوں کی بنیاد پر اپنی رائے قائم کرے۔
انھوں نے کہا کہ لڑکے اور لڑکی کے درمیان کسی بھی قسم کا تعلق یہ کہیں بھی ظاہر نہیں کرتا کہ دونوں لیو ان ریلیشن شپ میں رہ رہے ہیں۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
فرزانہ باری کا کہنا تھا کہ اگر اعلی عدلیہ کے کسی جج کی سوچ بھی لڑکے اور لڑکی کے تعلقات کے حوالے سے معاشرے میں پائی جانے والی عام سوچ کی طرح ہی ہو تو پھر وہ کیسے عوام کی اصلاح کے حوالے سے اپنی سوچ مسلط کر سکتے ہیں۔
خواتین کے حقوق کے تحفظ کے لیے کام کرنے والی شمائلہ خان کا کہنا تھا کہ کسی بھی عدالت کو یہ زیب نہیں دیتا کہ وہ کسی بھی متاثرہ شخص کے بارے میں اس طرح کی بات اپنے فیصلے یا اضافی نوٹ میں لکھے یا مقدمے کی سماعت کے دوران اس طرح کے ریمارکس دیے جائیں۔
انھوں نے کہا کہ سابق چیف جسٹس ثاقب نثار نے بھی ایک مقدمے کی سماعت کے دوران سکرٹ کا ذکر کرتے ہوئے خواتین کی بے حرمتی کرنے کی کوشش کی تھی تاہم خواتین کی طرف سے سخت ردعمل آنے کے بعد انھوں نے اپنے الفاظ واپس لے لیے تھے۔
شمائلہ خان کا کہنا تھا کہ جج کا کام اخلاقی نوٹ لکھنا یا درس دینا نہیں بلکہ ان کا کام قانون پر بات کرنا ہے۔
فوجداری مقدمات کی پیروی کرنے والے وکیل بشارت اللہ خان کا کہنا تھا کہ سپریم کورٹ کے جج اپنے اضافی نوٹ میں لیو ان ریلیشن شپ کی بات کر رہے ہیں تو اس کا مطلب یہ ہے کہ سپریم کورٹ کے جج بھی مجرم ظاہر جعفر کے اس بیان کو درست مان رہے ہیں کہ نور مقدم مجرم کے ساتھ لیو ان ریلیشن شپ میں تھی تو پھر اس جرم کے تحت مجرم کو جو عمر قید کی سزا سنائی گئی، وہ غلط ہے۔
بی بی سی سے بات کرتے ہوئے انھوں نے کہا کہ اس صورت میں تو یہ مقدمہ ریپ کا نہیں بلکہ باہمی رضامندی کا بنتا ہے۔
بشارت اللہ خان کا کہنا تھا کہ سپریم کورٹ کے جج کے اس اضافی نوٹ کو دیکھا جائے تو مجرم کو ضابطہ فوجداری کی دفعہ 376 کے تحت جو عمر قید کی سزا سنائی گئی، وہ قانون کے مطابق نہیں اور مجرم کے خلاف 496 اے کے تحت مقدمہ درج ہونا چاہیے تھا جو کہ ان کے بقول ایک قابل ضمانت جرم ہے۔

### Article 114 ###
صوبہ خیبر پختونخوا کے علاقے اپر کوہستان میں سرکاری محکمے سول اینڈ ورکس سے جڑے 40 ارب روپے سے زیادہ مالیت کے ایک سکینڈل میں چار ارب روپے کی پلی بارگین منظور ہونے پر احتساب عدالت نے ایک ملزم کو رہا کرنے کا حکم دیا ہے۔
اس کیس میں پاکستان کے قومی احتساب بیورو (نیب) کی تحقیقات حتمی مراحل میں ہیں۔ مقدمے میں گرفتار کیے گئے 30 ملزمان میں سے صرف ایک کو رہا گیا ہے جن کی رہائی پلی بارگین کے ذریعے ممکن ہوئی۔
نیب حکام کے مطابق سول اینڈ ورکس ڈیپارٹمنٹ میں سابق ڈپمر ڈرائیور ممتاز نے چار ارب روپے کی پلی بارگین کی درخواست چیئرمین نیب کو دی تھی جو منظور کر لی گئی۔
پھر احتساب عدالت نے پلی بارگین کی توثیق کرتے ہوئے ممتاز کو رہا کرنے کا حکم دیا۔
اس مقدمے کے مرکزی ملزم قیصر اقبال سول اینڈ ورکس ڈیپارٹمنٹ میں بطور کلرک کام کرتے تھے۔ نیب حکام کے بقول ممتاز ان کے ’فرنٹ مین‘ تھے اور مرکزی ملزم نے ان کے نام پر ’بہت ساری جائیدادیں خرید رکھی تھیں۔‘
اس مقدمے میں سی اینڈ ڈبلیو محکمے کے علاوہ نینشل بینک، اکاؤٹیٹنٹ جنرل اور دیگر محکموں کے حاضر سروس ملازمین اور سویلین بھی شامل ہیں۔
قومی احتساب بیورو نے اس مقدمے میں 109 کے قریب اثاثوں کو بھی ضبط کیا جو اس مقدمے میں گرفتار ہونے والے ملزمان کی ملکیت ہیں۔
جو غیر منقولہ اثاثے منجمد کیے گئے ہیں نیب کے بقول ان کی مارکیٹ ویلیو ’17 ارب روپے سے زیادہ ہے۔‘
نیب کے مطابق ڈیڑھ ارب روپے سے زیادہ کی رقم اس مقدمے میں گرفتار ہونے والے ملزمان کی نشاندہی پر برآمد کی گئی تھی۔
جو اثاثے ضبط کیے گئے ان میں کمرشل پلازے، فلیٹس، گھر اور دکانیں شامل ہیں اور یہ جائیدادیں اسلام آباد، راولپنڈی، پشاور، ایبٹ آباد اور مانسہرہ میں ہیں۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
اس مقدمے کی تحقیقات کرنے والی ٹیم میں شامل ایک اہلکار نے بی بی سی کو بتایا کہ اس مقدمے کے مرکزی ملزم قیصر اقبال نے چیئرمین نیب کو 14 ارب روپے کی پلی بارگین کی درخواست بھی بھجوائی ہوئی ہے جس پر ابھی کوئی فیصلہ نہیں ہوا۔
اہلکار کے مطابق نیب نے مرکزی ملزم قیصر اقبال کی اہلیہ کو بھی گرفتار کیا ہوا ہے اور اس مقدمے کی تحقیقات کرنے والی ٹیم نے ملزمہ کی نشاندہی پر ’دو کروڑ روپے کی رقم بھی برآمد کی جو پینٹ کے ڈبوں میں چھپائی گئی تھی۔‘
پشاور ہائی کورٹ نے ملزمان کی درخواست کو مسترد کر دیا تھا جس میں نیب کو اس مقدمے میں ان کے خلاف کارروائی روکنے کی استدعا کی گئی تھی۔
نیب کی ٹیم کو اس مقدمے میں پاکستان تحریک انصاف سے تعلق رکھنے والے سینیٹر اعظم سواتی بھی تحقیقات کے لیے مطلوب ہیں لیکن وہ ابھی تک تفتیشی ٹیم کے سامنے پیش نہیں ہوئے جبکہ نیب کی ٹیم کی جانب سے انھیں سوالنامہ بھی بھجوایا گیا تھا۔
اعظم سواتی نے اس مقدمے میں گرفتاری سے بچنے کے لیے ضمانت قبل از گرفتاری کی درخواست بھی دی تھی جو  عدم پیروی کی وجہ سے مسترد کر دی گئی۔
وزارت داخلہ نے نیب کی درخواست پر اعظم سواتی کا نام سٹاپ لسٹ میں شامل کیا ہوا ہے جس کی وجہ سے وہ بیرون ملک سفر نہیں کرسکتے۔
نیب حکام کا کہنا ہے کہ انھوں نے اعظم سواتی کے وارنٹ گرفتاری جاری نہیں کیے بلکہ انھیں اس مقدمے کی تحقیقات کے لیے تفتیشی ٹیم کے سامنے پیش ہونے کا کہا جا رہا ہے لیکن ابھی تک وہ پیش نہیں ہوئے۔
اپر کوہستان میں کرپشن کا معاملہ صوبہ خیبر پختونخوا کی اسمبلی کی پبلک اکاؤنٹس کمیٹی کے اجلاس میں سامنے آیا اور اس اجلاس میں اس علاقے میں ہونے والے ترقیاتی کاموں کے سلسلے میں جو فنڈز جاری ہوئے تھے، اس کے تین آڈٹ پیرا کو زیر بحث لایا گیا۔
جب اس معاملے کی تحقیقات کے لیے آڈیٹر جنرل اور دیگر محکموں کے نمائندوں پر مشتمل افراد نے چھان بین کی تو معلوم ہوا کہ جن ترقیاتی کاموں کے لیے فنڈز جاری کیے گئے تھے وہ گراؤنڈ پر موجود ہی نہیں۔
اس معاملے میں پیشرفت سامنے آنے کے بعد نیب نے بھی تحقیقات شروع کر دیں۔
پارلیمنٹ سے قومی احتساب بیورو ایکٹ میں ترمیم کے بعد نیب کے پاس یہ اختیار ہے کہ وہ کسی بھی ایسے معاملے کی تحققیات کرنے کا مجاذ ہے جس میں 50 کروڑ سے زیادہ کی کرپشن کی گئی ہو۔
نیب کے ایک اہلکار کے مطابق اس مقدمے میں گرفتار ہونے والے ملزمان نے جعلی ناموں سے کنسٹرکشن کمپنیاں بنائی ہوئی تھیں اور مختلف منصوبوں کی تعمیر کے لیے خود سے اور دیگر ملزمان کی مدد سے ٹینڈر حاصل کر لیے جاتے۔ پھر دستاویزات میں ان منصوبوں کی تکمیل ظاہر کرنے کے بعد جعلی بل بنا کر اربوں روپے کی رقم ڈسٹرکٹ اکاؤنٹ آفس سے حاصل کی گئی۔
نیب اہلکار کے مطابق ملزمان یہ کارروائیاں گذشتہ سات سال سے زیادہ عرصے سے کر رہے تھے۔
انھوں نے کہا کہ جن محکموں میں ترقیاتی کاموں کی مد میں اربوں روپے نکالے گئے ان میں محکمہ آباشی، پبلک ہیلتھ اور لوکل گورنمنٹ کے محکمے شامل ہیں جبکہ حقیقت میں جن ترقیاتی منصوبوں کی مد میں یہ رقم حاصل کی گئی ان کا گراؤنڈ پر کوئی وجود ہی نہیں۔
خیال رہے کہ چیئرمین نیب نے چند روز پہلے وزیر اعظم سے ملاقات کی اور انھیں بتایا کہ نیب نے سنہ 2025 میں چھ کھرب سے زیادہ کی ریکوری کی، جو ایک ریکارڈ ہے۔
نیب رپورٹ کے مطابق ادارے کی طرف سے جو ریکوری کی گئی، اس میں سے زیادہ رقم سرکاری زمین واگزار کروانے کی مد میں ظاہر کی گئی اور یہ زمین پنجاب، سندھ اور بلوچستان میں ہے جس کی مالیت کھربوں روپے ہے۔ اس میں سے زیادہ زمین محکمہ جنگلات، محکمہ ریلوے اور محکمہ آبپاشی کی ملکیت تھی۔
اس کے علاوہ نجی ہاوسنگ سوسائٹیز کے متاثرین کی طرف سے جو درخواستیں جمع کروائی گئی تھیں اس کی مد میں بھی ہاوسنگ سوسائٹیز کے مالکان سے اربوں روپے ریکور کیے گئے ہیں۔
واضح رہے کہ نیب ایکٹ میں ترمیم کے بعد نیب صرف اسی نجی ہاوسنگ سوسائٹی کے خلاف کارروائی کرنے کا مجاذ ہے جس کے خلاف ایک سو سے زائد متاثرین کی درخواستیں نیب کو موصول ہوئی ہوں۔
اس کے علاوہ اس ایکٹ میں ترمیم کی وجہ سے گزشتہ برس 200 سے زائد کیسز ایف آئی اے اور انسداد رشوت ستانی کے محکمے کو ٹرانسفر کیے گئے ہیں۔
نیب کے قانون کے ترامیم کی وجہ سے پچاس کروڑ روپے سے کم مالیت کے مالی سکینڈل ایف آئی اے اور محکمہ انسداد رشوت ستانی کو ٹرانسفر کیے جاتے ہیں۔

### Article 115 ###
سری لنکا میں آنے والے سمندری طوفان کی تباہ کاریوں کے بعد ملک میں ایمرجنسی نافذ ہے اور متاثرہ علاقوں میں پھنسے افراد کو نکالنے کے لیے ریلیف اینڈ ریسکیو مشن جاری ہے۔ طوفان کے نتیجے میں اب تک 460 افراد ہلاک ہو چکے ہیں جبکہ سینکڑوں لاپتہ ہیں۔
اس قدرتی آفت کے دوران جہاں جنوبی ایشیا کے دو حریف ممالک پاکستان اور انڈیا کا سری لنکا میں امدادی کارروائیوں میں حصہ لینا ’خوش آئند‘ قرار دیا جا رہا ہے وہیں اسلام آباد نے انڈیا پر سری لنکا بھیجی جانے والی امداد روکنے کا الزام لگایا ہے۔ نئی دہلی نے اسے ’انڈیا مخالف گمراہ کن معلومات پھیلانے کی ایک اور کوشش‘ قرار دے کر مسترد کر دیا ہے۔
پاکستانی دفتر خارجہ کی جانب سے منگل کے روز جاری ہونے والے ایک بیان میں دعویٰ کیا گیا کہ ’انڈیا پاکستان کی جانب سے انسانی ہمدردی کی بنیاد پر سری لنکا بھیجی جانے والی امداد کو مسلسل روک رہا ہے۔ سری لنکا کے لیے پاکستانی امداد لے جانے والا خصوصی طیارہ انڈیا سے اس آپریشن میں حصہ لینے اور پرواز کے لیے منظوری کے انتظار میں اب تک 60 گھنٹے سے زائد کی تاخیر کا شکار ہے۔‘
دفترِ خارجہ نے اپنے بیان میں مزید کہا کہ ’انڈیا کی جانب سے گزشتہ رات 48 گھنٹے بعد دی گئی جزوی فلائٹ کلیئرنس عملی طور پر ناقابلِ عمل تھی۔ یہ صرف چند گھنٹوں کے لیے تھی اور واپسی کی پرواز کے لیے کوئی منظوری بھی نہیں دی گئی تھی، جس کی وجہ سے سری لنکا کے مُشکل میں پھنسے لوگوں کے لیے اس ہنگامی امدادی مشن میں شدید رکاوٹ پیدا ہوئی۔‘
انڈیا نے پاکستانی وزارت خارجہ کا الزام مسترد کرتے ہوئے کہا ہے کہ یہ 'انڈیا مخالف گمراہ کن معلومات پھیلانے کی ایک اور کوشش ہے۔'
پاکستان کے بیان پر ردعمل دیتے ہوئے ترجمان انڈین وزارت خارجہ نے کہا کہ یکم دسمبر کو قریب دن 1 بجے انڈین ہائی کمیشن کو پاکستانی طیارے کے لیے اوورفلائٹ کلیئرنس کی درخواست موصول ہوئی تھی۔ ’انڈین حکومت نے اسی دن تیزی سے درخواست منظور کی اور یکم دسمبر کو قریب ساڑھے پانچ بجے اوورفلائٹ کی اجازت دی۔‘
اس سے قبل پاکستانی ذرائع ابلاغ میں ایسی اطلاعات سامنے آئی تھیں کہ سری لنکا میں سیلاب متاثرین کے لیے امداد اور ماہرین کی ٹیم کارگو جہاز کے ذریعے سری لنکا جانا چاہتی تھی لیکن انڈیا نے اُسے فضائی حدود استعمال کرنے کی اجازت نہیں دی۔
یاد رہے کہ رواں سال کے تنازع کے بعد سے دونوں ممالک کی فضائی حدود ایک دوسرے کے لیے تاحال بند ہیں۔
لیکن اس سب کے برعکس سوشل میڈیا پر ریلیف آپریشنز میں پاکستان اور انڈین افواج کی شمولیت کو مثبت اقدام قرار دیا گیا اور کئی افراد کا کہنا ہے کہ بظاہر یہ چھوٹا اقدام ہے لیکن اس کی علامتی اہمیت بہت زیادہ ہے۔
’سری لنکا میں پاکستانی اور انڈین ہیلی کاپٹر ریسکیو کی کوششوں میں مصروف ہیں۔ ایک مقصد نے پرانے دشمنوں کو اکٹھا کر دیا، شکریہ بھائیوں۔‘
یہ پیغام سری لنکا کے شانے پریا وکرما کا ہے جو اپنے ملک میں ایک سمندری طوفان کے بعد دونوں ممالک کی افواج کی ریسکیو خدمات کا ذکر کرتے ہوئے شکریہ ادا کرنے والوں میں شامل ہیں۔
ان کا اشارہ یقیناً پاکستان اور انڈیا کے درمیان دیرینہ اختلافات کے ساتھ ساتھ حال میں اس چار روزہ تنازع کی جانب بھی ہے جس کی بازگشت اب تک سنائی دے رہی ہے۔
پاکستانی فوج کا کہنا ہے کہ ہیلی کاپٹرز کی مدد سے سری لنکا میں سیلاب میں پھنسے افراد کو نکالا جا رہا ہے جبکہ پاکستان نے متاثرہ افراد کے لیے امدادی بھی بھجوائی ہے۔
انڈیا کی وزارتِ خارجہ کے مطابق سری لنکا میں انڈین فضائیہ اور نیوی بھی ریلیف اینڈ ریسکیو آپریشن میں حصہ لے رہی ہیں۔
سری لنکا میں 28 نومبر کو آنے والے سمندری طوفان ’سائیکلون دیتوا‘  کے بعد ایمرجنسی نافذ ہے اور ملک کا تقریباً ایک تہائی حصہ بجلی اور پانی سے محروم ہے۔
سری لنکا میں سمندری طوفان اور مٹی کے تودے گرنے کے واقعات میں اب تک 460 افراد ہلاک اور ہزاروں افراد بے گھر ہو گئے ہیں۔ ایک لاکھ سے زیادہ افراد سرکاری شیلٹرز میں پناہ لیے ہوئے ہیں۔
سری لنکا کے صدر کمارا ڈسینائکے نے کہا ہے کہ یہ ملکی تاریخ کی سب سے مشکل قدرتی آفت ہے اور ان کے مطابق تباہی اتنی شدید ہے کہ تعمیر نو کا اندازہ لگانا بھی آسان نہیں۔
پاکستان اور انڈیا کے حکام کا کہنا ہے کہ سری لنکا میں سیلاب سے متاثرہ علاقوں میں ریلیف اور بحالی کے لیے بحریہ کے اہلکار اور ہیلی کاپٹرز حصہ لے رہے ہیں۔
پاکستان کی افواج کے مطابق سری لنکا میں سیلاب کے بعد پاکستان کا ریلیف مشن سری لنکا پہنچا ہے۔
پاکستان نیوی کا بحری جہاز پی این ایس سیف سری لنکا کی بندرگاہ پر لنگر انداز ہے اور متاثرہ علاقے کوتیکاواتا میں پھنسے افراد کو نکالنے کے لیے پاکستانی فوج کے ہیلی کاپٹر نے بھی حصہ لیا جبکہ پاکستان نے امدادی سامان بھی سری لنکا بھجوایا ہے۔
پاکستان میں قدرتی آفات سے نمٹنے کے ادارے این ڈی ایم اے کا کہنا ہے کہ ماہرین کی 45 رکنی ریسکیو ٹیم سری لنکا روانہ کی جائے گی جس کے ساتھ موبائل ہسپتال کا نظام، کشتیاں، خیمے، کمبل، کھانے کے پارسل اور ادویات بھی ہوں گی۔
انڈیا کی وزارتِ خارجہ کا کہنا ہے کہ انڈیا نے امدادی سامان کے بھرے بحری جہاز اور تین امدادی  پروازیں سری لنکا روانہ کیں جبکہ میڈیکل ٹیم اور سرچ اینڈ ریسکیو کے ماہرین کی ٹیم بپی سری لنکا بھجوائی ہیں۔
انڈیا کی وزارتِ خارجہ کے بیان کے مطابق انڈیا کے طیارہ برادار بحری بیڑے آئی این ایس وکرانت سے انڈین ایئر فورس کے ایم ائی 17 ہیلی کاپٹرز متاثرہ علاقوں میں پھنسے افراد کو نکالنے کے مشن میں حصہ لے رہے ہیں۔
بیان میں کہا گیا ہے کہ متاثرہ علاقوں میں سری لنکن کے مقامی افراد کے علاوہ برطانیہ، جرمنی، ایران، آسٹریلیا اور پاکستان سمیت مختلف ممالک سے تعلق رکھنے والے افراد کو ریسکیو کیا گیا ہے۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
دونوں ممالک کی افواج کا سری لنکا میں امدادی آپریشن میں شمولیت کو کئی افراد نے بھی مثبت قرار دیا ہے۔
ایکس پر ایک صارف سیہان مادوا کا کہنا ہے کہ ’اس مشکل وقت میں پاکستان اور انڈیا ملک کر سری لنکا کی مدد کر رہے ہیں۔‘ انھوں نے کہا کہ ’دونوں ممالک کاانسانیت کی مدد پر دل کی گہرائیوں سے شکریہ۔‘
اسی طرح سری لنکا کے وزیر خارجہ وجیتھا ہیراتھ نے پاکستان کی مدد پر شکریہ ادا کیا۔ ایکس پر جاری پوسٹ پر  انھوں نے کہ ’پاکستان کی مدد دونوں ممالک کے درمیان مضبوط رشتے کو ظاہر کرتی ہے۔ ہم اس دوستی اور تعاون کو قدر کی نگاہ سے دیکھتے ہیں۔‘
سوشل میڈیا سائٹ ایکس پر ایک صارف شین پرییاوک کراما نے لکھا کہ ’انڈیا نے ایک بار پھر ظاہر کیا ہے کہ وہ خطے میں ہر ایک کی مدد کرنے کی صلاحیت رکھتا ہے۔‘
انھوں نے کہا کہ ’پاکستان اور انڈیا کے مابین تاریخی تناؤ کے باوجود انڈیا نے انسانی ہمدردی کی بنیاد پر سری لنکا کے لیے پاکستان کی امدادی پرواز گزرنے کی اجازت دی ہے۔ ہم سری لنکز کے لیے یہ بہت بڑی بات ہے۔‘
ایکس پر اپنی پوسٹ میں انھوں نے کہا کہ ’انڈیا اور پاکستان آپ نے ایک بار پھر ثابت کیا ہے کہ مشکل اوقات میں وہ بہترین مدگار ہیں جن پر انحصار کیا جا سکتا ہے۔‘

### Article 116 ###
امریکی صدر ڈونلڈ ٹرمپ نے کہا ہے کہ جو ممالک ایران کے ساتھ کاروبار کریں گے اُنھیں امریکہ کے ساتھ تجارت پر 25 فیصد ٹیرف کا سامنا کرنا پڑے گا۔
یہ بیان ایسے وقت میں سامنے آیا ہے جب ایران میں حکومت مخالف مظاہروں کے خلاف کریک ڈاؤن جاری ہے، اور خدشہ ظاہر کیا جا رہا ہے کہ ان مظاہروں کے دوران ہزاروں افراد ہلاک ہو چکے ہیں۔
ڈونلڈ ٹرمپ اس سے قبل بھی مختلف ممالک پر دباؤ ڈالنے کے لیے ٹیرف عائد کرنے کی دھمکیوں کا استعمال کرتے رہے ہیں۔
پیر کے روز ڈونلڈ ٹرمپ نے اپنے سوشل میڈیا پلیٹ فارم ٹروتھ سوشل پر لکھا: ’جو بھی ملک اسلامی جمہوریہ ایران کے ساتھ کاروبار کرے گا، اُسے امریکہ کے ساتھ ہر قسم کی تجارت پر 25 فیصد ٹیرف ادا کرنا ہو گا اور یہ فوری  نافذ العمل ہے۔‘
’یہ حکم حتمی اور قطعی ہے۔ اس معاملے پر توجہ دینے کا شکریہ۔‘
صدر ٹرمپ نے اس بیان کے علاوہ اس فیصلے کی مزید کوئی تفصیل فراہم نہیں کی۔
ایران کے ساتھ تجارت کرنے والے 100 سے زائد ممالک میں چین اس کا سب سے بڑا برآمدی شراکت دار ہے۔
ٹریڈ ڈیٹا مانیٹر کے اعداد و شمار کے مطابق، جو اسلامی جمہوریہ ایران کے کسٹمز حکام کے اعداد و شمار پر مبنی ہیں، اکتوبر 2025 تک کے ایک سال کے دوران چین نے ایران سے 14 ارب ڈالر (10.4 ارب پاؤنڈ) سے زائد کی مصنوعات خریدیں۔
چین کے بعد عراق دوسرے نمبر پر ہے جس نے اپنے ہمسایہ ملک سے 10.5 ارب ڈالر مالیت کی اشیا درآمد کیں۔ ایران کے بڑے خریداروں میں متحدہ عرب امارات اور ترکی بھی شامل ہیں۔
درحقیقت ایران سے ترکی کو برآمدات میں نمایاں اضافہ دیکھا گیا جو 2024 میں 4.7 ارب ڈالر سے بڑھ کر گذشتہ سال 7.3 ارب ڈالر تک پہنچ گئیں۔
ایران کی ٹاپ 10 برآمدات میں سے تقریباً تمام ایندھن سے متعلق ہیں کیونکہ یہ دنیا کے بڑے تیل پیدا کرنے والے ممالک میں شامل ہے۔
اس کے علاوہ ایران دیگر ممالک کو غذائی اشیا بھی برآمد کرتا ہے جن میں پستہ اور ٹماٹر شامل ہیں۔ تاہم، مجموعی طور پر ایران اپنے تجارتی شراکت داروں سے بنیادی اشیا کا کہیں بڑا خریدار ہے۔
خوراک ایران کی درآمدات کا تقریباً ایک تہائی حصہ بنتی ہے خاص طور پر مکئی، چاول، سورج مکھی کے بیج اور تیل، نیز سویا بین۔
تاہم ایران کی سب سے بڑی درآمد سونا ہے۔
اکتوبر تک کے 12 ماہ کے دوران ایران نے 6.7 ارب ڈالر مالیت کا سونا درآمد کیا جو اس سے ایک سال قبل 4.8 ارب ڈالر تھا۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
پاکستان اور ایران کے درمیان تجارت زیادہ تر زمینی راستے سے ہوتی ہے۔ دونوں ممالک کے درمیان مختلف مصنوعات کی خرید و فروخت جاری ہے، تاہم اس تجارت کے مستند اور مکمل اعداد و شمار اس طرح دستیاب نہیں ہیں جیسے پاکستان کی دیگر ممالک کے ساتھ تجارت کے اعداد و شمار ہوتے ہیں۔
سٹیٹ بینک آف پاکستان، جو مختلف ممالک کے ساتھ پاکستان کی برآمدات اور درآمدات کے اعداد و شمار جاری کرتا ہے، نے اپنی ویب سائٹ پر ایران کے ساتھ تجارت کی تفصیلات واضح طور پر ظاہر نہیں کیں۔
تاہم کاروباری حلقوں کے مطابق پاکستان اور ایران کے درمیان قابلِ ذکر تجارت ہو رہی ہے۔ ٹریڈ ڈویلپمنٹ اتھارٹی آف پاکستان (ٹی ڈی اے پی) کے سابق چیف ایگزیکٹو زبیر موتی والا نے بی بی سی اردو کے لیے صحافی تنویر ملک کو بتایا کہ پاکستان سے ایران جانے والی مصنوعات کی برآمدات کا حجم دو ارب ڈالر سے زائد ہو سکتا ہے۔
فیڈریشن آف پاکستان چیمبرز آف کامرس اینڈ انڈسٹری کے نائب صدر، جن کا تعلق بلوچستان سے ہے، کا کہنا ہے کہ اس تجارت کے اعداد و شمار اس لیے سرکاری ریکارڈ میں نظر نہیں آتے کیونکہ ایران جانے والے سامان کی گڈز ڈیکلریشن میں اکثر وسطی ایشیائی ریاستوں کا نام درج کیا جاتا ہے، حالانکہ وہ مال درحقیقت ایران میں ہی استعمال ہوتا ہے۔ اس کے علاوہ سرحدی تجارت کا لین دین عموماً پاکستانی روپے میں ہوتا ہے، جو سرکاری تجارتی ڈیٹا میں شامل نہیں ہو پاتا۔
ان کے مطابق پاکستان سے ایران چاول، گوشت، کینو اور کپڑا برآمد کیا جاتا ہے جبکہ ایران سے کیمیکل، پلاسٹک دانہ اور ایل پی جی پاکستان آتی ہے۔ اس کے علاوہ غیر رسمی شعبے کے ذریعے ایران سے بڑی مقدار میں پٹرول اور ڈیزل بھی پاکستان پہنچتا ہے۔
امریکی صدر ڈونلڈ ٹرمپ کی جانب سے ایران کے ساتھ تجارت کرنے والے ممالک پر 25 فیصد اضافی ٹیرف عائد کرنے کے اعلان اور اس کے ممکنہ اثرات کے بارے میں ناصر خان کا کہنا ہے کہ اس سے پاکستان کی تجارت پر منفی اثر پڑنے کا امکان کم ہے، کیونکہ ایران کے ساتھ پاکستان کی بڑی تجارت غیر رسمی شعبے کے ذریعے ہوتی ہے۔ مزید یہ کہ سرکاری کاغذات میں بھی اکثر یہ ظاہر نہیں ہوتا کہ یہ مصنوعات براہِ راست ایران جا رہی ہیں۔
ٹریڈنگ اکنامکس کی ایک رپورٹ کے مطابق ایران کو انڈیا کی اہم برآمدات میں 512.92 ملین ڈالر مالیت کے نامیاتی کیمیکل سرفہرست ہیں۔ اس کے بعد پھل، گری دار میوے، لیموں کے چھلکے اور خربوزے شامل ہیں جن کی مجموعی مالیت 311.60 ملین ڈالر ہے۔
اسی طرح معدنی ایندھن، تیل اور کشید کی گئی مصنوعات جن سے پیٹرولیم مصنوعات، الکحل اور خوشبو تیار کی جاتی ہیں، کی ایران کو برآمدات 86.48 ملین ڈالر رہیں۔
امریکی پابندیوں کے باعث انڈیا پہلے ہی ایران کے ساتھ اپنی تجارت میں نمایاں کمی کر چکا ہے۔ مالی سال 2018-19 میں دونوں ممالک کے درمیان مجموعی تجارت 17.03 ارب ڈالر تھی، جو اگلے ہی مالی سال 2019-20 میں کم ہو کر 4.77 ارب ڈالر رہ گئی۔
یہ تقریباً 72 فیصد کی براہِ راست کمی تھی اور 2025 تک یہ حجم مزید گھٹ کر 1.68 ارب ڈالر تک آ گیا۔
اسی پس منظر میں 2019 میں ایران کے وزیر خارجہ نے انڈیا پر زور دیا تھا کہ وہ ’امریکی دباؤ کے سامنے نہ جھکے‘۔
اگر انڈیا ایران کے ساتھ تجارت روک دیتا ہے تو اس سے نہ صرف 1.68 ارب ڈالر مالیت کی دو طرفہ تجارت متاثر ہوگی بلکہ روس، وسطی ایشیا اور یورپ کے ساتھ اس کی تجارت بھی زد میں آ سکتی ہے، کیونکہ ان ممالک تک انڈیا کی رسائی بڑی حد تک ایران کے راستے ممکن ہوتی ہے۔
ایران کے جنوب مشرقی ساحل پر واقع چابہار بندرگاہ انڈیا کے لیے خاص اہمیت رکھتی ہے۔ یہ بندرگاہ انڈیا کو افغانستان اور وسطی ایشیائی ممالک کے ساتھ براہِ راست تجارت کا موقع فراہم کرتی ہے۔
اس کا ایک بڑا فائدہ یہ ہے کہ انڈیا کو پاکستان سے گزرنے والا زمینی راستہ استعمال نہیں کرنا پڑتا۔
اسی طرح انٹرنیشنل نارتھ ساؤتھ ٹرانسپورٹ کوریڈور بھی ایران سے گزرتا ہے جو انڈیا کو روس اور یورپی ممالک سے جوڑتا ہے۔ اس کے ذریعے انڈیا کو طویل اور مہنگے سمندری راستوں پر انحصار کرنے کی ضرورت نہیں رہتی۔
مشرقِ وسطیٰ کے امور کے ماہر قمر آغا نے بی بی سی ہندی کے لیے راونک بھیرہ سے بات کرتے ہوئے کہا کہ ’اگر انڈیا ٹرمپ کے دباؤ کے سامنے جھک جاتا ہے اور ایران کے ساتھ تجارت روک دیتا ہے تو ظاہر ہے کہ ایران انڈیا کے ساتھ سخت رویہ اختیار کرے گا۔ ایسی صورت میں ایران دیگر متبادل راستوں پر غور کرنے پر مجبور ہوگا، اور چین کے ساتھ اپنی قربت بڑھا سکتا ہے۔ چین کے لیے یہ خوش آئند ہوگا کہ انڈیا بڑے علاقائی تجارتی راستوں سے کٹ جائے۔‘
سابق سفارت کار انیل تریگنیت نے منی کنٹرول سے بات کرتے ہوئے کہا: ’ایران میں استحکام ہمارے لیے انتہائی اہم ہے۔ انڈیا میں بھی شیعہ آبادی نمایاں ہے۔ چابہار بندرگاہ اور انٹرنیشنل نارتھ ساؤتھ ٹرانسپورٹ کوریڈور دونوں انڈیا کے لیے سٹریٹجک اہمیت رکھتے ہیں۔ اگر ایران میں طویل عرصے تک عدم استحکام رہا تو اس کے انڈیا کے مفادات پر نہایت منفی اثرات مرتب ہوں گے۔‘
ان کا کہنا تھا کہ انڈیا چاہتا ہے کہ تجارت اور علاقائی روابط بغیر رکاوٹ جاری رہیں۔ ایران میں کسی بھی قسم کا خلل، خاص طور پر انفراسٹرکچر یا بندرگاہوں کو متاثر کرنے والی صورتحال، انڈیا کی علاقائی لاجسٹکس اور اقتصادی سرگرمیوں پر براہِ راست اثر ڈالے گی۔
خبر رساں ایجنسی آئی اے این ایس کے مطابق انڈیا اور ایران نے 2015 میں چابہار میں شاہد بہشتی بندرگاہ کی ترقی کے لیے مشترکہ تعاون پر ایک مفاہمتی یادداشت پر دستخط کیے تھے۔
رپورٹ کے مطابق دونوں ممالک کا ہدف چابہار بندرگاہ کو ایک اہم علاقائی اور بین الاقوامی مرکز بنانا ہے، جہاں سے انسانی امداد جیسے خوراک، ادویات اور تجارتی سامان کی ترسیل کو آسان بنایا جا سکے۔
ماضی میں امریکہ اس منصوبے پر سخت مؤقف رکھتا تھا، تاہم حال ہی میں انڈیا کو چابہار بندرگاہ پر آپریشن جاری رکھنے کے لیے چھ ماہ کی چھوٹ دی گئی، جو 29 اکتوبر سے نافذ العمل ہے۔
اس استثنیٰ کو انڈیا کی ایک سفارتی کامیابی قرار دیا گیا، تاہم ڈونلڈ ٹرمپ کی جانب سے ایران سے تجارت کرنے والے ممالک پر 25 فیصد ٹیرف کے اعلان نے انڈیا کے لیے ایک نیا اور سنجیدہ چیلنج کھڑا کر دیا ہے۔
ڈونلڈ ٹرمپ کی پوسٹ میں کہا گیا ہے کہ 25 فیصد ٹیرف ’فوری طور پر نافذ العمل‘ ہے اور یہ حکم ’حتمی اور قطعی‘ ہے۔
تاہم وائٹ ہاؤس کی جانب سے اب تک اس بارے میں کوئی تفصیل سامنے نہیں آئی کہ یہ فیصلہ عملی طور پر کیسے نافذ کیا جائے گا یا کن ممالک پر اس کا اطلاق ہو گا۔
یہ بھی واضح نہیں کہ آیا یہ ٹیرف ایران کے ساتھ کاروبار کرنے والے تمام ممالک پر لاگو ہو گا یا صرف اس کے بڑے تجارتی شراکت داروں تک محدود رہے گا۔
اسی طرح یہ بھی معلوم نہیں کہ آیا یہ 25 فیصد ٹیکس اُن موجودہ ٹیرفس کے علاوہ ہو گا جو ٹرمپ انتظامیہ پہلے ہی عائد کر چکی ہے۔
امریکہ نے یہ بھی واضح نہیں کیا کہ یہ نیا ٹیرف کس قانون کے تحت نافذ کیا جائے گا۔ گذشتہ اپریل میں جن وسیع پیمانے کے ٹیرفس کا اعلان کیا گیا تھا وہ ٹیرفس انٹرنیشنل ایمرجنسی اکنامک پاورز ایکٹ کے تحت نافذ کیے گئے تھے۔
تاہم یہ قانون اس وقت قانونی چیلنج کا سامنا کر رہا ہے اور توقع ہے کہ امریکی سپریم کورٹ بدھ تک اس پر فیصلہ دے سکتی ہے۔ پیر کے روز ٹرمپ نے کہا تھا کہ اگر یہ ٹیرف برقرار نہ رہے تو امریکہ ’بری طرح پھنس جائے گا‘۔
مجوزہ ٹیرف پر عملدرآمد بھی مشکل ہو سکتا ہے۔ اندازوں کے مطابق ایران نے 2024 میں تیل کی برآمدات سے اربوں ڈالر کمائے جن کے لیے اس نے ایسے خفیہ جہازوں کے بیڑے کا استعمال کیا جن کا سراغ لگانا مشکل ہے۔۔۔ اور تیل کی فروخت امریکی ڈالر کے بجائے چینی کرنسی یوان میں کی گئی۔
بظاہر ڈونلڈ ٹرمپ کا یہ اعلان امریکہ اور چین کے درمیان تجارتی تنازع کو دوبارہ بھڑکا سکتا ہے۔
اگر صدر کے اعلان سے وہی مراد لی جائے جو انھوں نے لکھا ہے تو اس کا مطلب ہو گا کہ چین سے امریکہ بھیجی جانے والی اشیا فوری طور پر نئے 25 فیصد ٹیرف کے تحت آ جائیں گی۔
تاہم بلومبرگ اکنامکس کے مطابق چینی مصنوعات پہلے ہی اوسطاً 30.8 فیصد ٹیرف کی زد میں ہیں۔
تو سوال یہ ہے کہ کیا نیا ٹیرف موجودہ محصولات کے علاوہ عائد کیا جائے گا، یا اس میں کوئی رعایت دی جائے گی؟
چین ماضی میں امریکہ کے اُن اقدامات کے خلاف سخت ردِعمل دکھاتا رہا ہے جنھیں وہ غیر متناسب سمجھتا ہے۔ اس نے ایک حد تک جوابی ٹیرف عائد کیے لیکن اس سے زیادہ اہم اقدام نایاب معدنیات (ریئر ارتھس) کی برآمدات پر پابندیاں لگانا تھا، جن کی امریکی ٹیکنالوجی پر مبنی صنعتوں کو شدید ضرورت ہے۔
اس وقت چین عالمی سطح پر ان معدنیات کی فراہمی پر غلبہ رکھتا ہے جو اسے اہم دباؤ ڈالنے کی صلاحیت دیتا ہے۔ یہی دباؤ نومبر میں امریکہ اور چین کے درمیان ایک عارضی تجارتی سمجھوتے تک پہنچنے میں مددگار ثابت ہوا جس سے کشیدگی میں کمی آئی۔
ایسے میں چین پر نیا 25 فیصد ٹیرف عائد کرنا انتہائی اشتعال انگیز اقدام ہو گا اور بیجنگ پہلے ہی خبردار کر چکا ہے کہ وہ اپنے ’جائز حقوق اور مفادات کے تحفظ کے لیے تمام ضروری اقدامات‘ کرے گا۔
تجزیہ کاروں کا کہنا ہے کہ آیا یہ واقعی عملی شکل اختیار کرے گا یا نہیں، اس بارے میں فی الحال کچھ نہیں کہا جا سکتا، کیونکہ ماضی میں ٹرمپ کے کئی اعلانات کے اثرات ابتدائی سرخیوں کے مطابق نہیں رہے۔
ایران کے پاس تیل کے وسیع ذخائر ہیں جو اسے دنیا کے دس بڑے تیل پیدا کرنے والے ممالک میں شامل کرتے ہیں اور یہ اس کے لیے بڑی دولت کا ذریعہ ہونا چاہیے تھا۔
تاہم برسوں کی مالی بدانتظامی، تیل کی فروخت میں کمی اور سخت بین الاقوامی پابندیوں نے ایرانی معیشت کو شدید نقصان پہنچایا ہے۔
ملک کی نو کروڑ 20 لاکھ آبادی میں سے بڑی تعداد خوراک اور بجلی، گیس جیسی بنیادی سہولیات کے اخراجات برداشت کرنے میں مشکلات کا شکار ہے اور حالیہ ہفتوں میں سامنے آنے والے احتجاج کی ایک بڑی وجہ مہنگائی اور افراطِ زر ہے۔
بی بی سی کے تجزیے کے مطابق گھریلو اخراجات 2008 کی بلند ترین سطح کے مقابلے میں کم ہو چکے ہیں، جبکہ خواتین کے کام کرنے پر حکومتی پابندیوں کے باعث روزگار کی شرح دو دہائیاں قبل 42.4 فیصد سے کم ہو کر تقریباً 37 فیصد رہ گئی ہے۔
اسی دوران مہنگائی میں بھی شدید اضافہ ہوا ہے۔ حکومتی پالیسیوں میں تبدیلیوں کے بعد اکتوبر میں مہنگائی کی شرح 48.4 فیصد تک پہنچ گئی، جس کے نتیجے میں ایرانی کرنسی ریال کی قدر امریکی ڈالر کے مقابلے میں مزید گر گئی۔
اس سے درآمدات مزید مہنگی ہو گئی ہیں، جو اس لیے بھی زیادہ اہم ہیں کیونکہ بجلی اور پانی کے نظام میں طویل عرصے سے کم سرمایہ کاری کے باعث یہ سہولیات غیر مستحکم ہو چکی ہیں۔ اس صورتحال نے خوراک سے لے کر صارفین کی اشیا تک مقامی پیداوار بڑھانے کے حکومتی دعوؤں کو بھی کمزور کر دیا ہے۔
دسمبر میں ایندھن پر دی جانے والی سبسڈی میں کمی اور ان تازہ ٹیرفس کے باعث غیر ملکی تجارت میں ممکنہ مزید کمی، اس بات کا خدشہ بڑھا رہی ہے کہ مہنگائی میں مزید اضافہ ہو سکتا ہے اور معیشت مکمل تباہی کے اور بھی قریب پہنچ سکتی ہے۔

### Article 117 ###
’میں نے جب ’دھورندھر‘ فلم کا ٹریلر دیکھا تو مجھے لگا جیسے میرا بچپن لوٹ آیا۔ جب یہ ساری چیزیں ہمارے سامنے ہوتی تھیں تو ہم تو سڑک پر کرکٹ کھیل رہے ہوتے تھے۔‘
کراچی کے علاقے لیاری میں گینگسٹرز کی لڑائی اور پولیس آپریشن کو انڈین فلم ’دھورندھر‘ کی کہانی میں شامل کیا گیا ہے۔ اس کہانی نے ہپ ہوپ سنگر کامران آدم سموں جیسے لیاری کے کئی افراد کو ماضی کی یاد دلائی، جس کو بعض لوگ ’سیاہ دور‘ قرار دیتے ہیں۔
اس فلم کا ٹریلر اس وقت یوٹیوب پر ٹرینڈ کر رہا ہے جبکہ کئی صارفین فلم میں پرتشدد مناظر دکھائے جانے پر تنقید کر رہے ہیں۔
یہ فلم، جو بظاہر پاکستان اور انڈیا کی خفیہ ایجنسیوں کی ایک دوسرے کے ملک میں کارروائیوں کو بیان کر رہی ہے، ایسے وقت پر ریلیز کی جا رہی ہے جب پاکستان اور انڈیا کے مابین مئی کے تنازع کے بعد سے کشیدگی تاحال جاری ہے۔
لیاری ٹاؤن کی آبادی سنہ 2023 کی مردم شماری کے مطابق تقریباً دس لاکھ ہے اور یہ کراچی کی گنجان آبادیوں میں سے ایک ہے۔ یہاں بلوچ، سندھی، اردو، پشتون اور پنجابی آباد ہیں۔ ایک ایسا علاقہ جہاں ثقافتیں ساتھ رہتی ہیں۔
لیاری کے بارے میں کہا جاتا ہے کہ اسی نے کراچی شہر کو جنم دیا جہاں ابتدائی طور پر محنت کش طبقہ آباد ہوا۔ وقت کے ساتھ ساتھ صنعتی ترقی اور بندرگاہ قریب ہونے کی وجہ سے یہاں مزدور، کاریگر اور کاروباری لوگ بس گئے اور یہ شہر کا پہلا ورکنگ کلاس علاقہ بنا اور یوں یہ سیاسی سرگرمیوں اور مزدور تحریکوں کا بھی مرکز رہا۔
اکسیویں صدی کا آغاز اس علاقے کے لیے ناخوشگوار رہا۔ پہلے منشیات فروش اور اس کے بعد گینگسٹرز گروپ سرگرم ہوئے، شہر میں لسانی تفریق اور ہنگامہ آرائی نے بھی اپنا رنگ دکھایا اور لیاری کی شناخت تبدیل ہونے لگی۔
ماضی میں لیاری میں گینگز منشیات فروشی تک محدود تھے۔ کلاکوٹ کی افشانی گلی کے دو بھائیوں شیر محمد (شیرو) اور داد محمد (دادل، رحمان بلوچ کے والد) نے منشیات کے کاروبار کو پھیلانے اور طاقت حاصل کرنے کے لیے اپنا گروہ منظّم کرنا شروع کیا۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
سابق ایس پی فیاض خان کے مطابق ’دوسری جانب منشیات ہی کے کاروبار سے منسلک اقبال عرف بابو ڈکیت کا گروہ بھی اسی لیاری کے علاقے کلری اور آس پاس کے محلوں میں فعال تھا۔ پھر لیاری جیسی بڑی آبادی کا کون سا علاقہ کس کے پاس ہو گا اور کس محلے میں چرس اور افیون جیسی منشیات کا کاروبار کس کے قبضے میں ہو گا، یہ رسّہ کشی دشمنی کا رنگ اختیار کرتی چلی گئی۔‘
دادل کی موت کے بعد رحمان نے وراثت سنبھالی اور جلد ہی کاروباری حسد اور ایک دوسرے کو نیچا دکھانے کی کھینچا تانی میں ایک روز رحمان کی کھٹ پٹ حاجی لالو اور اس کے بیٹوں سے ہو گئی اور گرما گرمی نے لالو اور رحمان کی راہیں الگ کر دیں۔
سابق ایس پی فیاض خان کے مطابق محاذ آرائی کے اس رویے نے دشمنی کی شکل اختیار کی تو لالو کے بیٹے ارشد پپّو نے کلاکوٹ میں رحمان کو راستے سے ہٹانے کی کوشش کی۔ رحمان بچ تو نکلا مگر ارشد پپّو کے غضب کا رخ اس کے رشتہ داروں کی جانب ہوا اور ارشد پپّو کے ہاتھوں رحمان کے رشتہ دار مارے جانے لگے۔
ادھر رحمان نے بچی کھچی طاقت مجتمع کر کے جواباً ارشد پپّو کے رشتہ داروں پر حملوں کا آغاز کیا جن میں بلوچ اتحاد کے رہنما اور لیاری کی معروف شخصیت انور بھائی جان جیسے ممتاز لوگ بھی مارے گئے۔
پولیس کے مطابق منشیات کے بعد لیاری کے گینگز بھتہ خوری تک آ گئے۔ شیر شاہ کباڑی مارکیٹ سے لے کر جوڑیا بازار جو شہر کی ہول سیل مارکیٹ ہے تک یہ دائرہ بڑھتا گیا۔
بالآخر سنہ 2009 میں رحمان ایس پی چوہدری کے ساتھ ایک مبینہ مقابلے میں ہلاک ہو گیا اور ان کے گینگ کی قیادت عذیر بلوچ کے پاس آگئی جس نے مقامی سیاست میں بھی اثر انداز ہونا شروع کیا۔
سنہ 2012 میں لیاری کے چیل چوک پر آپریشن کیا گیا جو ایک ہفتے تک جاری رہا جس کی وجہ سے علاقے کے لوگ ایک ہفتے تک محصور رہے۔ اس آپریشن میں 25 سے زیادہ افراد ہلاک ہوئے جس میں پولیس اہلکار بھی شامل تھے۔
سنہ 2013 میں جب کراچی میں امن و امان کی مجموعی صورتحال میں بہتری کے لیے آپریشن شروع ہوا تو لیاری کے گینگز بھی ریڈار پر آ گئے۔
شیر محمد بلوچ پاکستان کے قومی باکسر ہیں۔ موجودہ وقت وہ فقیر کالونی میں لڑکوں اور لڑکیوں کو باکسنگ سکھاتے ہیں اس تربیت میں ان کے ساتھ استاد فدا بلوچ بھی موجود ہیں۔ دونوں نے مل کر اکیڈمی بنائی ہے۔ دونوں ہی گینگ وار کے متاثرین ہیں۔ شیر محمد کا چھوٹا بیٹا اور فدا کے دو بھائی اس میں ہلاک ہوئے۔
شیر محمد نے بتایا کہ لیاری کی صورتحال کی وجہ سے سنہ 2008 میں وہ سنگو لائن چھوڑ کر مواچھ گوٹھ منتقل ہو گئے تھے لیکن گینگسٹرز نے انھیں وہاں بھی نہیں چھوڑا۔ ان کے مطابق صرف آدھے گھنٹے میں ان کے پانچ باکسر ہلاک کیے گئے۔
ان کے مطابق ’9 مارچ 2014 کو رات گیارہ بجے 30 سے 40 مسلح افراد آئے انھوں نے استاد فدا کے بھائیوں کے گھر کا دروازہ کھٹکھٹایا، لڑکوں کو باہر نکالا، میرے بیٹے کو بھی باہر نکالا اور دروازہ باہر سے بند کردیا۔‘
انھوں نے درد بھرے لہجے میں کہا کہ ’ہمارے پانچ باکسروں کو سر پر گولی مارکر ہلاک کردیا گیا۔‘
فدا بلوچ بتاتے ہیں کہ انھیں بہو نے کال کر کے آگاہ کیا۔ وہ فوری وہاں پہنچے تو لوگوں نے بتایا کہ لاشوں اور فیملی کو سوزوکی میں ڈال کر لیاری بھیجا اور کہا کہ جہاں سے آئے ہو وہاں جاؤ۔
وہ لیاری کے لیے نکلے تو راستے میں میراں ناکے پر گینگ وار والوں نے پکڑے کی کوشش لیکن وہ نکلنے میں کامیاب ہوگئے بعد میں انھیں پتا چلا کہ فیملی سول ہسپتال ہے، وہاں سرد خانے میں دیکھا تو بھائیوں کی لاشیں پڑی تھیں۔
فدا بلوچ بتاتے ہیں کہ وہ لاشیں فقیر کالونی لے کر آئے اور یہاں تدفین کی۔ اگلے دن انھیں پتا چلا کہ گینگ والوں نے ہمارے گھر جلا دیے ہیں۔ اس روز کے بعد سے شیر محمد بلوچ نے مواچھ سے فقیر کالونی میں رہائش اختیار کرلی۔
شیر محمد بلوچ کہتے ہیں کہ ’وہ چاہتے تھے کہ ہم یہاں قائم ہونے والی گینگ وار میں شامل ہو جائیں لیکن ہم ایسا نہیں چاہتے تھے کیونکہ باکسنگ ہماری خاندانی شناخت ہے اور ہم ان کاموں میں نہیں پڑتے تھے۔‘
’دھورندھر‘ فلم میں جس لیاری کو دکھایا گیا، کیا آج بھی لیاری ویسا ہی ہے؟
یہ جاننے کے لیے ہم نے پانچ روز لیاری کے محلوں، گلیوں کے چکر لگائے اور وہاں کے نوجوانوں سے بات کی۔
سڑکوں، پینے کے پانی، تعلیم اور صحت کے مسائل کے باوجود یہاں کے نوجوانوں نے ہار نہیں مانی اور ایک نئی شناخت کی جدوجہد میں لگ گئے، یہاں لیاری گرلز کیفے اور مہر در کیفے جیسے ادارے قائم ہو چکے ہیں جہاں مختلف قومیتوں کے نوجوان آ کر بحث مباحثے بھی کرتے ہیں۔
مہر در کیفے میں ہمیں پروین بلوچ نے خوش آمدید کہا۔ یہاں چائے سموسے کے ساتھ لائبریری کی سہولت بھی موجود ہے۔ یہاں ہی ہماری ملاقات لیاری کے مصنف رمضان بلوچ سے ہوئی۔ انھوں نے لیاری کے گذشتہ دور کو تاریک دور قرار دیا اور کہا کہ اس وقت روزمرہ کی زندگی درہم برہم تھی، نوجوانوں کا تعلیمی کریئر متاثر ہوا، روزگار ایک مسئلہ بن گیا اس کے علاوہ جانوں کی حفاظت کا مسئلہ کھڑا ہوا جس سے پھر لیاری کی شناخت متاثر ہوئی۔
’کراچی کے دیگر علاقوں میں پرتشدد واقعات کی ابتدا سنہ 1985 میں شروع ہوئی لیکن اس کے اثرات ہمارے تک بہت دیر سے پہنچے، ان دنوں ہڑتالیں، ہنگامہ آرائی ہوتی تھی لیکن لیاری پر امن تھا۔‘
پروین بلوچ نے بات کو آگے بڑھاتے ہوئے بتایا کہ علاقے تقیسم ہو گئے تھے، جیسے ایک علاقہ کلری ہے تو سامنے شاہ بیگ لائن ہے، ایک علاقے سے دوسرے علاقے جانے میں مسئلہ ہو رہا تھا، ہر علاقے کی سرحدیں بن گئی تھیں اور ہر گلی کا اپنا ہیرو تھا۔
فہیم بلوچ سماجی کارکن ہیں۔ انھوں نے بتایا کہ لوگ انھیں ڈاڈا، بلوچ، واجہ کہتے تھے یعنی کسی طرح بھی انھیں گینگ وار سے جوڑا جاتا۔
’ہمیں ان کو یہ سمجھانے میں کافی وقت لگا کہ ہم کون ہیں اور ہم کیسے پرامن شہری تھے لیکن اس دوران بہت سے نوجوان شناخت کے بحران کا شکار ہو گئے، جو دلبرداشتہ تھے، وہ لیاری کو چھوڑ گئے۔ وہ نفرت کرتے تھے کہ وہ یہاں کیوں پیدا ہوئے۔‘
پروین بلوچ نے مہر در کیفے کے قیام کے بارے میں بتایا کہ اس کیفے سے پہلے پولی ٹیکنک کالج گینگسٹرز کا گڑھ تھا جہاں وہ لوگوں کو لاتے، ان پر تشدد کرتے اور انھیں قتل کرتے۔
آپریشن کے بعد انھوں نے وہاں نوجوانوں کو جمع کیا اور اپنا ادارہ کھولا۔ ایک چھوٹا سا ڈھابہ جسے ’آؤ امن کی باتیں کریں‘ ڈھابہ کہا جاتا تھا، جہاں لوگ سیاسی بحث کرتے، اس کے بعد یہ کرائے کی جگہ لے کر کیفے مہر در پبلک سپیس قائم کیا، جہاں تمام قومیتوں اور مذاہب کے لوگ آتے ہیں۔
کیفے میں چائے کے دوران میں نے اپنے موبائل فون پر’دھورندھر‘ فلم کا ٹریلر چلایا اور پوچھا کہ ایس پی چوہدری اسلم، رحمان ڈکیت اور دیگر کردار دیکھ کر ان کے ذہن میں کیا خیال آتا ہے۔
فہیم بلوچ نے گینگ آف واسے پور کا حوالہ دیتے ہوئے مجھے بتایا کہ انڈیا میں گینگز پر پہلے بھی فلمیں بنتی رہی ہیں اور دوسرا دنیا میں کہاں جرم نہیں ہوتا۔ ’پہلے تو ہم بڑے ڈسٹرب تھے پھر مجھے لگا کہ ہم اس سے کہیں زیادہ آگے جا چکے ہیں۔‘
پروین بلوچ کا کہنا تھا ابھی جو بچے ہیں وہ اس فلم کو دیکھ کر ضرور سوال کریں گے۔ ’ہمیں ذہنی طور پر تیار ہونا پڑے گا کہ ہماری شناخت کیا ہے، ہماری وہ شناخت جو مثبت ہے۔ یہ ایک ایسا دور تھا جو کچھ عرصے کے لیے آیا۔ یہ وہ دور تھا کہ جس نے ہم پر دھبہ لگا دیا، اسی سیاہ دور کے ساتھ ہمیں دھکیلنے کی کوشش کی گئی لیکن یہاں کے لوگوں اور نوجوانوں نے مزاحمت کی اور اس کے نتیجے میں آج ہم لیاری کو دوبارہ پرامن بنانے میں کامیاب ہوئے ہیں۔‘
رمضان بلوچ کے مطابق وہ سب اس بات کو یقینی بنانا چاہتے ہیں کہ جو کچھ انھوں نے دیکھا، آنے والی نسلیں ایسے دور سے نہ گزریں۔ ’اگر خدانخواستہ ایسا دور دوبارہ آیا تو یہ بہت بڑا نقصان ہو گا۔‘
لیاری کو ’پاکستان کا برازیل‘ کہا جاتا ہے اور عالمی فٹبال کپ میں یہ علاقہ سج جاتا ہے۔ کچھ فیورٹ ممالک کے جھنڈے ابھی بھی کچھ علاقوں میں نظر آتے ہیں لیکن یہاں گینگ وار کے زمانے میں فٹبال میچ کے دوران دھماکہ ہوا اور اکیڈمیز غیر آباد ہو گئیں جو دوبارہ سے آباد اور فعال ہونا شروع ہوئیں۔
کوچ عماد فٹبال اکیڈمی کے میدان میں سنہ 2018 تک صرف مٹی اور دھول تھی لیکن اب سبزہ ہے۔ یہاں لڑکیاں بھی فٹ بال میں آ گئیں جو عالمی سطح پر بھی کھیل رہی ہیں۔ موجودہ وقت لیاری میں چار اکیڈمیاں ہیں جہاں اب لڑکیاں فٹبال کھیل رہی ہیں اور آگے بڑھ رہی ہیں۔
دعا فتوم پہلے اپنی ٹیم کی کپتان اور اب کوچ ہیں۔ وہ بتاتی ہیں کہ لیاری کی لڑکیاں ناروے اور سنگاپور بھی گئیں، لڑکیاں آگے بڑھ رہی ہیں، لیاری کا نام روشن کر رہی ہیں۔
’لیاری کے لوگ صرف گینگسٹر نہیں، وہ آگے بڑھ سکتے ہیں۔ حکومت کو ان کا ساتھ دینا چاہیے لیکن انھیں حکومت کا ساتھ دستیاب نہیں۔‘
لیاری میں روایتی سر و ساز پہلے سے موجود تھا، جو بنتا بھی تھا اور بجایا بھی جاتا تھا لیکن اس کی آواز گولیوں کی گونج میں کہیں دب گئی تھی، تنگ اور گنجان گلیاں جو کبھی خوف کی علامت سمجھی جاتی تھیں ان ہی گلیوں سے مزاحمت نے جنم لیا اور اس نے ہپ ہوپ کی شکل اختیار کی، کیفی خلیل کہیں دنیا کو کہانی سنا رہا ہے تو ایوا کی بھی تصویر ٹائم سکوائر نیویارک پر لگی۔
کامران آدم سموں جیسے گلوکاروں نے لیاری کے دکھ بھی بتائے تو اس کی خوبصورتی بھی بیان کی۔
انھوں نے بتایا کہ جب انھوں نے ہپ ہوپ کرنا شروع کیا تو پہلا گانا انھوں نے ’لیاری وائس سٹی‘ بنایا۔
اس میں وہی چیزیں تھیں جو انھوں نے بچپن میں دیکھی تھیں، مطلب گولیاں چلتے دیکھیں، راکٹ لانچر دیکھے، بہت زیادہ تشدد دیکھا۔ اس کے بعد انھوں نے ’لیاری میرا نام‘ گیت بنایا جس میں موجودہ لیاری کو دکھایا گیا۔
کامران آدم سموں کہتے ہیں کہ ’بلاشبہ، لوگوں نے لیاری کو اس وقت قبول کرنا شروع کیا جب اس کا ٹیلنٹ سامنے آیا، جیسے ہماری فٹبال ٹیم نے بین الاقوامی سطح پر جانا شروع کیا۔ دوسری بات یہ کہ ہمارا ہپ ہاپ میوزک بہت اچھا ہے کیونکہ پورے کراچی میں ہمیں اس طرح کا میوزک دیکھنے کو نہیں ملتا جیسا کہ ہمارے یہاں ہے۔ یہ ایک سٹریٹ وائب ہے، اس لیے لوگ اس کو پسند کر رہے ہیں۔‘
آدم بتاتے ہیں کہ جب بھی لیاری سے باہر جاتے ہیں تو وہ دیکھتے کہ کسی رکشے کسی ٹیکسی میں لیاری کا میوزک چل رہا ہے، اس سے اندر ہی اندر خوشی کا احساس ہوتا ہے کہ ایک ایسا علاقہ جسے کبھی کسی نے نہیں دیکھا تھا کو اچانک اتنی پہچان مل گئی۔
لیای کے کئی علاقوں کی دیواروں پر آج بھی گولیوں کے نشانات موجود ہیں، کئی دل بھی دکھی ہیں جنھوں نے گینگ وار میں اپنے پیاروں کو کھویا لیکن لیاری بدل چکا ہے۔
اب یہاں خواب بستے ہیں اور یہاں کے نوجوانوں نے ثابت کیا کہ اپنے علاقے کو پہلے اپنایا جاتا ہے اور اس کے بعد شناخت تبدیل کی جاتی ہے۔

### Article 118 ###
پاکستان کی قومی ایئر لائن (پی آئی اے) کی خریداری کے لیے بولی لگانے کے عمل سے دستبردار ہونے کے بعد فوجی فرٹیلائزر کمپنی (ایف ایف سی) کا کہنا ہے کہ اس کی طرف سے 75 فیصد حصص کے لیے 135 ارب روپے کی کامیاب بولی لگانے والے عارف حبیب کنسورشیئم میں شمولیت اختیار کی جائے گی۔
ریئل اسٹیٹ، سیمنٹ مینوفیکچرر، بروکریج ہاؤس اور سکول۔۔۔ مختلف شعبوں سے تعلق رکھنے والی کئی کمپنیوں نے  پی آئی اے خریدنے میں دلچسپی ظاہر کی تھی مگر منگل کو حتمی طور پر سب سے بڑی بولی عارف حبیب کنسورشیئم کی طرف سے 135 ارب روپے کی لگائی گئی۔
بدھ کو پاکستان کے نجکاری کمیشن بورڈ کے اجلاس میں پی آئی اے کے 75 فیصد حصص کے لیے 100 ارب روپے ریفرنس پرائس پر عارف حبیب کنسورشیئم کی 135 ارب روپے کی بولی پر اطمینان ظاہر کیا گیا اور کابینہ کی کمیٹی برائے نجکاری سے اس کی منظوری کی سفارش کی گئی ہے۔
ایک بیان میں پاکستان انٹرنیشنل ایئر لائنز کارپوریشن لمیٹڈ (پی آئی اے سی ایل) کا کہنا ہے کہ بولی کی 7.5 فیصد رقم یعنی 10.125 ارب روپے حکومت پاکستان کو ملے گی جبکہ بقیہ 92.5 فیصد رقم یعنی 124.875 ارب روپے کی پی آئی اے سی ایل میں سرمایہ کاری کی جائے گی۔
یاد رہے کہ پی آئی اے کی خریداری کے لیے جن دو گروپس نے 100 ارب روپے سے زیادہ کی بولیاں دیں ان میں لکی اور عارف حبیب گروپس اور ان کی ساتھی کمپنیوں پر متشمل کنسورشیئمز شامل تھے۔
منگل کو جب بولیاں کھولنے کی تقریب شروع ہوئی تو سب سے پہلے لکی گروپ کی جانب سے دی گئی بولی کھولی گئی۔ اس گروپ نے پی آئی اے خریدنے کے لیے 101.5 ارب روپے کی بولی دی تھی۔ ایئر بلیو نے 26.5 ارب روپے کی بولی جمع کرائی۔ جبکہ تیسری اور آخری بولی عارف حبیب گروپ اور ان کی ساتھی کمپنیوں کی تھی جو سب سے زیادہ 115 ارب روپے کی تھی۔
تاہم پھر اوپن بڈنگ کے مرحلے میں عارف حبیب کنسورشیئم نے 135 ارب روپے کی پیشکش کے ساتھ بولی کا عمل جیت لیا۔
ملک کی معروف کاروباری شخصیت عارف حبیب نے میڈیا سے گفتگو کرتے ہوئے کہا کہ ’پی آئی اے ہمارا قومی ادارہ ہے اور اس سے بہت اچھے دن دیکھے ہیں۔ یہ دنیا میں دوسرے نمبر پر (بہترین) ایئر لائن ہے۔‘
’اس کے تمام ملازمین اہل ہیں اور کام کو اچھے سے جانتے ہیں۔‘
عارف حبیب نے مزید کہا کہ ’آج پاکستان کی جیت ہوئی۔‘
خیال رہے کہ حکومت پاکستان کی جانب سے پی آئی اے کی فروخت کے لیے کم سے کم قیمت 100 ارب روپے مقرر کی گئی تھی۔ اس سے قبل پی آئی اے کی نجکاری کی کوشش کے دوران بلیو ورلڈ سٹی نامی ریئل اسٹیٹ کمپنی نے 10 ارب روپے میں قومی ایئر لائن خریدنے کی پیشکش کی تھی جسے ریزرو پرائس سے کافی کم ہونے پر مسترد کر دیا گیا تھا۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
پی آئی اے کے 75 فیصد حصص کے نئے مالک عارف حبیب کنسورشیئم میں بروکریج ہاؤس عارف حبیب لمیٹڈ، فاطمہ فرٹیلائزر، سٹی سکول اور لیک سٹی ہولڈنگز شامل ہیں۔ اس کنسورشیئم میں اے کے ڈی گروپ ہولڈنگز بھی شامل ہے جبکہ فوجی فرٹیلائزر کمپنی اس میں شمولیت کا ارادہ رکھتی ہے۔
عارف عارف حبیب لمیٹڈ پاکستان کی بڑی سکیورٹیز بروکریج، انویسٹمنٹ بینکنگ اور ریسرچ فرم ہے۔ یہ کمپنی پاکستان سٹاک ایکسچینج میں لسٹڈ ہے۔ یہ کمپنی کی ویب سائٹ پر دی گئی معلومات کے مطابق واحد بروکریج فرم ہے جو پاکستان سٹاک ایکسچینج کی ٹاپ 25 کمپنیوں میں شامل ہے۔
فاطمہ فرٹیلائزر پاکستان میں کھاد بنانے والی کمپنی ہے جو 2003 میں فاطمہ گروپ اور عارف حبیب گروپ کے مابین ایک مشترکہ منصوبے کے طور پر قائم کی گئی۔ کمپنی سرسبز اور ببر شیر جیسے برانڈز کے تحت یوریا سمیت دیگر کھادیں تیار کرتی ہے۔
سٹی سکول 1978 میں قائم ہوا اور دنیا بھر اس کی 500 برانچیں ہیں جن میں ڈیڑھ لاکھ سے زیادہ طلبہ زیر تعلیم ہیں۔ لیک سٹی پاکستان ایک رئیل اسٹیٹ کمپنی ہے۔ لیک سٹی لاہور کے مضافات میں ریزورٹ/رہائشی ترقیاتی منصوبہ ہے۔
اے کے ڈی ہولڈنگز کی بنیاد کاروباری شخصیت عقیل کریم ڈھیڈی نے رکھی تھی۔ یہ کمپنی سٹاک، منی مارکیٹ، غیر ملکی کرنسی اور کموڈٹی بروکرنگ کے کاروبار میں ملوث ہے۔ اس کی جانب سے سرمایہ کاری بینکنگ/کارپوریٹ فنانس، کراس ایسٹ ایڈوائزری اور اقتصادی تحقیق بھی کی جاتی ہے۔
عارف حبیب نے عارف حبیب کارپوریشن لمیٹڈ قائم کی تھی اور وہ فی الحال اس کے چیئرمین ہیں۔ وہ فاطمہ فرٹیلائزر کمپنی لمیٹڈ کے بھی چیئرمین ہیں۔
عارف حبیب ماضی میں کراچی سٹاک ایکسچینج کے صدر/چیئرمین کے طور پر چھ مرتبہ منتخب ہو چکے ہیں اور وہ سینٹرل ڈیپازٹری کمپنی آف پاکستان لمیٹڈ کے بانی ممبر اور چیئرمین بھی رہے ہیں۔
وہ ماضی میں پرائیویٹائزیشن کمیشن، بورڈ آف انویسٹمنٹ، ٹیرف ریفارمز کمیشن اور سیکیورٹیز اینڈ ایکسچینج آرڈیننس ریویو کمیٹی کے رکن کے طور پر کام کر چکے ہیں۔
بدھ کو سٹاک ایکسچینج پر لسٹڈ کمپنی ایف ایف سی کا کہنا تھا کہ اس کی جانب سے عارف حبیب کنسورشیئم میں شمولیت اختیار کی جائے گی جس کی بورڈ آف ڈائریکٹرز نے منظوری دی ہے۔
یاد رہے کہ پی آئی اے کے لیے ایف ایف سی نے باضابطہ طور پر اپنی سٹیٹمنٹ آف کوالیفکیشن جمع کروائی تھی تاہم بعد میں ایف ایف سی نے بولی کے عمل میں حصہ نہ لینے کا فیصلہ کیا تھا۔
وزیراعظم کے مشیر برائے نجکاری نے کہا تھا کہ اگر کامیاب بولی دہندہ فوجی فرٹیلائزر کمپنی کو شراکت کی دعوت دیتا ہے تو یہ کمپنی بعد میں اس عمل کا حصہ بن سکتی ہے۔
ان کے مطابق نجکاری کے فریم ورک میں یہ گنجائش موجود ہے کہ کامیاب فریق مکمل ادائیگی سے قبل مزید شراکت دار شامل کر سکتا ہے تاہم صرف وہی کمپنیاں اضافی شراکت دار بن سکتی ہیں جو بولی کے عمل میں شامل نہ رہی ہوں۔
اس وقت مارکیٹ کیپ کے اعتبار سے ایف ایف سی پاکستان سٹاک ایکسچینج کی سب سے بڑی کمپنی ہے جس کی مالیت 500 ارب روپے کے قریب ہے۔
یہ کمپنی کھادوں اور کیمیکلز کی تیاری، خریداری، مارکیٹنگ میں ملوث ہے جبکہ اس کی طرف سے سیمنٹ، توانائی کی پیداوار، فوڈ پروسیسنگ اور بینکنگ آپریشنز میں سرمایہ کاری کی گئی ہے۔
لکی گروپ کے کنسورشیئم نے بڈنگ راؤنڈ تک عارف حبیب کنسورشیئم کا مقابلہ کیا تھا تاہم اس کی بولی کامیاب نہیں ہو سکی تھی۔
یہ کنسورشیئم لکی سیمنٹ، حب پاور، کوہاٹ سیمنٹ اور میٹرو وینچرز پر مشتمل تھا۔
لکی سیمنٹ یونس برادرز گروپ کی کمپنی ہے جو پاکستان سٹاک ایکسچینج پر لسٹڈ کمپنی ہے جس کے بورڈ آف ڈائریکٹرز میں ملک کے معروف خاندان ٹبہ کے افراد کی اکثریت ہے۔
حب پاور کمپنی لمیٹڈ پاکستان سٹاک ایکسچینج پر لسٹڈ کمپنی ہے۔ کمپنی کا بلوچستان کے علاقے حب میں واقع 1,200 میگاواٹ (نیٹ) صلاحیت کا تیل سے چلنے والا بجلی گھر ہے۔
کوہاٹ سیمنٹ کمپنی لمیٹڈ کو 1984 میں سٹیٹ سیمنٹ کارپوریشن آف پاکستان نے قائم کیا۔ 1992 میں حکومت نے اس کمپنی کی نجکاری کر دی۔
کمپنی کو 1984 میں پاکستان کی اسٹاک ایکسچینج میں لسٹ کیا گیا۔ کمپنی کی بنیادی سرگرمی سیمنٹ کی تیاری اور فروخت ہے، جس میں گرے اور وائٹ کلنکر شامل ہیں۔
میٹرو وینچرز کیش اینڈ کیری اور توانائی کے شعبوں کی کمپنیوں پر مشتمل گروپ ہے۔
محمد علی ٹبہ لکی سیمنٹ کے چیف ایگزیکٹیو ہیں۔ انھوں نے یہ ذمہ داری 2005 سے سنبھالی ہوئی ہے۔ اس کے علاوہ وہ یونس ٹیکسٹائل ملز لمیٹڈ کے چیف ایگزیکٹو آفیسر بھی ہیں۔
محمد علی ٹبہ اس وقت عزیز ٹبہ فاؤنڈیشن کے وائس چیئرمین بھی ہیں جو سماجی شعبے میں کام کرتی ہے۔
ایئر بلیو لمیٹڈ ایک نجی ایئر لائن ہے جس نے پی آئی اے کے 75 فیصد حصص کے لیے سب سے کم 26 ارب روپے کی بولی لگائی تھی جو اگلے مرحلے میں نہ جا سکی۔
کمپنی کی ویب سائٹ پر موجود معلومات کے مطابق یہ پاکستان کی دوسری بڑی ایئر لائن ہے اور ملکی فضائی منڈی میں اس کا حصہ مسلسل بڑھ رہا ہے۔
ایئر بلیو کے فضائی بیڑے میں ایئربس اے 320 اور اے 321 طیارے شامل ہیں۔
کمپنی کے شیئر ہولڈنگ ڈھانچے میں مختلف سرمایہ کاروں کا ایک گروپ شامل ہے۔ طارق چوہدری کمپنی کے چیف ایگزیکٹو آفیسر (سی ای او) اور چیئرمین بورڈ کے طور پر کام کر رہے ہیں۔
ایئر بلیو اندرونِ ملک اسلام آباد، لاہور، کراچی، پشاور اور ملتان کو بین الاقوامی مقامات سے جوڑنے والی شیڈول پروازیں چلاتی ہے، جن میں متحدہ عرب امارات کے ہوائی اڈے دبئی، شارجہ اور ابوظہبی، اور مملکتِ سعودی عرب کے ہوائی اڈے جدہ اور ریاض شامل ہیں۔

### Article 119 ###
پاکستان انٹرنیشنل ایئر لائنز (پی آئی اے) کی نجکاری کے حوالے سے وزیرِ اعظم محمد شہباز شریف کا کہنا ہے کہ شفافیت اور میرٹ حکومت کی اولین ترجیح ہے اور اس عمل کے لیے بولی 23 دسمبر 2025 کو ملک بھر میں ٹی وی پر براہ راست نشر کی جائے گی۔
وزیرِ اعظم ہاؤس میں منعقدہ اجلاس میں پی آئی اے کی نجکاری میں حصہ لینے والی تمام کاروباری شخصیات اور کمپنیوں کے نمائندوں کے علاوہ وفاقی وزرا محمد اسحاق ڈار، احد خان چیمہ، محمد اورنگزیب، عطا اللہ تارڑ، اعظم نذیر تارڑ، سردار اویس خان لغاری، وزیرِ مملکت بلال اظہر کیانی، مشیرِ وزیرِ اعظم محمد علی، معاونِ خصوصی ہارون اختر اور دیگر اعلیٰ حکام موجود تھے۔
وزیرِ اعظم نے اس موقع پر گفتگو کرتے ہوئے کہا کہ پی آئی اے کا کھویا ہوا تشخص بحال کرنے اور قومی ایئر لائن کو جدید تقاضوں کے مطابق ڈھالنے کے لیے نجکاری کا عمل شفاف اور سہل انداز میں جاری ہے۔
اُنھوں نے کہا کہ ’جلد پی آئی اے ایک بار پھر ’گریٹ پیپل ٹو فِلائی وِد‘ کی اپنی روایت پر پورا اترنے لگے گی۔‘
وزیرِ اعظم نے بتایا کہ پی آئی اے کی دنیا بھر میں پروازوں کی بحالی سے بیرونِ ملک مقیم پاکستانیوں کو بڑی سہولت میسر آئے گی جبکہ سیاحت کی ترقی کے لیے بھی قومی ایئر لائن کو جدید خطوط پر استوار کرنا ناگزیر ہے۔
انھوں نے کہا کہ حکومت پرامید ہے کہ بولی کے بعد جو بھی خریدار قومی ایئر لائن کی ذمہ داری سنبھالے گا وہ اس کے تشخص کی بحالی اور ترقی پر بھرپور توجہ دے گا۔
خیال رہے کہ پاکستان کی موجودہ حکومت کی جانب سے پاکستان انٹرنیشنل ائیر لائنز (پی آئی اے) کی نجکاری کے لیے دوبارہ کوشش کی جا رہی ہے اور اس سلسلے میں نجکاری کمیشن کو پانچ پارٹیوں کی جانب سے دستاویز موصول ہوئی تھیں جن میں سے اب چار اس عمل کا حصہ ہیں۔
واضح رہے کہ گذشتہ برس موجودہ حکومت کی جانب سے پی آئی اے کی نجکاری کی پہلی کوشش اس وقت ناکام ہوئی تھی جب قومی ائیر لائن کی خریداری کے لیے صرف ایک کمپنی کی جانب سے صرف دس ارب روپے کی بولی لگائی گئی تھی جبکہ حکومت نے اس کی فروخت کی کم از کم قیمت 85 ارب روپے مقرر کی تھی۔
گذشتہ برس کی ناکامی کے بعد اس سال پی آئی اے کی نجکاری کی دوسری کوشش کا آغٓاز کیا گیا اور اسی دوران حکومت نے نجکاری کمیشن کا قلمدان علیم خان سے واپس لے لیا اور محمد علی کو وزیر اعظم کا مشیر برائے نجکاری مقرر کر دیا گیا۔
گذشتہ تقریباً ایک برس میں پاکستانی حکومت نے ائیر لائن کی نجکاری کو پرکشش بنانے کے لیے کیا اقدامات کیے ہیں اس سلسلے میں بی بی سی نے نجی اور حکومتی اداروں سے بات کی تھی۔
حکومت کی جانب سے پی آئی اے نجکاری کی دوسری کوشش کے سلسلے میں آٹھ کمپنیوں نے قومی ایئرلائن کی خریداری میں دلچسپی ظاہر کی تھی تاہم  نجکاری کمیشن کو ڈیڈ لائن ختم ہونے تک پانچ کمپنیوں کی جانب سے ہی سٹیٹمنٹ آف کوالیفکیشن موصول ہوئے تھے اور اب چار اس عمل میں شامل ہیں۔
ان کمپنیوں میں لکی سیمنٹ، حب پاور، کوہاٹ سیمنٹ اور میٹرو وینچرز پر مشتمل کنسورشیم شامل ہیں۔
عارف حبیب، فاطمہ فرٹیلائزر، سٹی سکول اور لیک سٹی ہولڈنگز پر مشتمل گروپ نے بھی قومی ایئرلائن خریدنے میں دلچسپی ظاہر کی تھی۔
اسی طرح  ایئر بلیو اور فوجی فرٹیلائزر کمپنی نے بھی باضابطہ طور پر اپنی اپنی سٹیٹمنٹ آف کوالیفکیشن جمع کروائی۔
اس کے علاوہ آگمنٹ سیکیورٹیز، سیرین ایئر، بحریہ فاؤنڈیشن، میگا ہولڈنگ اور ایکویٹاس نے بھی پی آئی اے کی خریداری میں مشترکہ طور پر دلچسپی ظاہر کی تھی لیکن اب 23 دسمبر کو ہونے والی نجکاری میں یہ گروپ شامل نہیں۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
گذشتہ برس موجودہ حکومت کی جانب سے کی جانے والی پہلی کوشش کے بعد نئے حکومتی اقدامات پر بات کرتے ہوئے نجکاری کمیشن کے ترجمان نے بی بی سی اردو کو بتایا کہ یورپ کے لیے قومی ائیر لائن کی روٹس کی بحالی کے ساتھ ساتھ برطانیہ کے لیے فلائٹس کی متوقع بحالی ایسی پیشرفت ہے جو نجکاری کی دوسری کوشش کو زیادہ پُرکشش بناتی ہے۔
ترجمان ڈاکٹر احسن اسحاق کا مزید کہنا تھا کہ اس کے علاوہ ملک کی معاشی صورتحال میں بہتری آئی ہے جس نے سرمایہ کاروں کے اعتماد کو بحال کیا اور اب حالات پی آئی اے کے لیے سازگار ہیں۔
نجکاری کمیشن کے سابق سربراہ محمد زبیر بھی اس بات سے اتفاق کرتے ہوئے کہتے ہیں کہ گذشتہ برس کی نسبت اب ملک کے حالات بہتر ہوئے ہیں جس کے سبب معاشی صورتحال میں بھی بہتری نظر آ رہی ہے۔
انھوں نے اس بات سے بھی اتفاق کیا کہ یورپی اور برطانوی روٹس کی بحالی نے بھی پی آئی اے کو بہتر بنایا ’کیونکہ یہ روٹس کافی پرکشش ہیں اور ساٹھ کی دہائی سے پی آئی اے کے پاس ہیں۔‘
تاہم ایوی ایشن امور کے ماہر افسر ملک اس بات سے اتفاق نہیں کرتے۔ انھوں نے بی بی سی اردو کو بتایا کہ سنہ 2020 میں پی آئی اے کی یورپ اور برطانیہ میں جانے پر پابندی سے پہلے ائیر لائن خسارے میں تھی ۔
’ویسے بھی ان روٹس پر پی آئی اے کا مقابلہ مشرق وسطیٰ کی ائیرلائنز سے ہے جو زیادہ بہتر سروس فراہم کرتی ہیں۔ یہ صرف ایک تاثر ہے ورنہ یہ پہلو پی آئی اے کی نجکاری کو زیادہ پرکشش نہیں  بناتا۔‘
تاہم افسر ملک یہ ضرور کہتے ہیں کہ پی آئی اے کو پُرکشش بنانے کے لیے حکومت پی آئی اے کے ٹیکس معاملات کو حل کر کے اسے قانونی کور دے رہی ہے جو گذشتہ سال نہیں کیا گیا تھا۔
’اسی طرح گذشتہ برس کے مقابلے میں اب حکومت نئے ائیر کرافٹس کی لیزنگ اور خریداری کے لیے سیلز ٹیکس پر چھوٹ بھی رہی ہے۔‘
افسر ملک نے بتایا کہ موجودہ مرحلے میں حکومت پی آئی اے کی پوری اونرشپ دینے جا رہی ہے جبکہ گذشتہ برس اس کا چالیس فیصد اپنے پاس رکھ رہی تھی۔
حکومت کی جانب سے گذشتہ سال کی جانے والی کوشش کے بعد قومی ائیرلائن کی نجکاری کی موجودہ کوشش کی کامیابی کے بارے میں بات کرتے ہوئے نجکاری کمیشن کے ترجمان ڈاکٹر احسن اسحاق نے کہا کہ امید ہے کہ اس بار حکومت کو بہت اچھی پیشکش موصول ہو گی۔
محمد زبیر بھی اس بار پی آئی اے کی نجکاری کے بارے میں پر امید ہیں جس کی وجہ وہ ملک میں معاشی صورت حال میں آنے والے استحکام کو سمجھتے ہیں جس سے  سرمایہ کاروں کا اعتماد بحال ہوا تاہم انھوں نے کہا کہ ’اس وقت حکومت کا مسئلہ پی آئی اے کا خسارہ ہے جسے ختم کرنا ہے نہ کہ زیادہ سے زیادہ قیمت وصول کرنا۔‘
انھوں نے کہا کہ حکومت 650 ارب روپے کا پی آئی اے کا قرضہ تو اپنے ذمے لے چکی ہے اب اسے خسارہ سے بچنے کے لیے قیمت پر زیادہ فوکس نہیں کرنا چاہیے۔
محمد زبیر نے مزید کہا کہ پی آئی اے کو پرائیوٹ سیکٹر میں جانا چاہیے بجائے اس کے اسے حکومت کے ایک ادارے کے تحت چلنے والی کسی کمپنی کے حوالے کیا جائے۔
واضح رہے کہ فوجی فرٹیلائزر فوج کے تحت چلنے والے ادارے فوجی فاونڈیشن کی ملکیت ہے۔
محمد زبیر کہتے ہیں کہ ’اگر فوجی فرٹیلائزر پی آئی اے خریدتی ہے اور اس کے بعد بھی اس کا خسارہ برقرار رہتا ہے تو لازمی طور پر یہ ریاست کا ہی خسارہ ہو گا۔‘
دوسری جانب ایوی ایشن امور کے ماہر افسر ملک کو پی آئی اے کی نجکاری میں ابھی رکاوٹیں نظر آ رہی ہیں۔ ان کا کہنا تھا کہ سب سے پہلے تو حکومت کو پی آئی اے کی فروخت کی کم از کم قیمت نہیں رکھنی چاہیے تھی کیونکہ جتنی قیمت گذشتہ برس رکھی گئی اس میں چند نئی ائیر لائنز چلائی جا سکتی ہیں۔
انھوں نے کہا کہ کسی ائیرلائن کی کامیابی کے لیے ملک کے داخلی حالات، معاشی صورتحال، لوگوں کی خرچ کرنے کی قوت اور سیاحت کے شعبے کی بہت زیادہ اہمیت ہوتی ہے۔
انھوں نے کہا کہ پے آئی اے کی نجکاری میں ایک اور رکاوٹ اس کی جانب سے کیا جانے والا دعویٰ ہے کہ اس نے دو دہائیوں کے بعد اس برس آپریٹنگ منافع کمایا۔
’اس رپورٹ کی شفافیت پر بہت سارے سوالات ہیں کیونکہ اسے ابھی تک پی آئی اے کی ویب سائٹ پر اپ لوڈ نہیں کیا گیا اور خریدار نجکاری کے مرحلے کے دوران ان سوالوں کے جواب ضرور ڈھونڈنے کی کوشش کریں گے۔‘

### Article 120 ###
انڈیا اور ترکی کے درمیان تعلقات پہلے سے ہی کشیدگی کا شکار ہیں اور اب ایسا معلوم ہوتا ہے کہ انقرہ نے خطے میں موجود دیگر ممالک سے بھی تعلقات مستحکم کرنے شروع کر دیے ہیں۔
انڈیا کے حریف پاکستان کے لیے ترکی کی حمایت کسی سے ڈھکی چھپی نہیں اور اب ترکی نے بنگلہ دیش، نیپال، سری لنکا اور مالدیپ جیسے ممالک سے بھی تعلقات مضبوط کرنا شروع کر دیے ہیں، جو انڈیا کے لیے تشویش کا باعث ہے۔
ترکی کی بحیرہ ہند کے خطے میں پہنچنے کی کوششیں اس بات کی طرف اشارہ ہیں کہ وہ انڈیا کو روکنے اور نئے اتحاد بنانے کا خواہاں ہے۔
بظاہر انڈیا بھی ترکی کے اقدامات کو روکنے کی کوشش کر رہا ہے اور انقرہ کے یونان، قبرص اور آرمینیا جیسے حریفوں سے اپنے اتحاد کو مضبوط کر رہا ہے۔
انڈیا اور ترکی کے درمیان تعلقات اس وقت مزید کشیدگی کا شکار ہوئے جب مئی میں انڈیا اور پاکستان کے درمیان چار روزہ عسکری تنازع دیکھنے میں آیا۔
اطلاعات کے مطابق اس تنازع کے دوران پاکستان نے انڈین فوج اور عام شہریوں کو نشانہ بنانے کے لیے ترکی کے مہیا کیے گئے ڈرونز اسسگارڈ اور سونگر استعمال کیے تھے، جس کے بعد نئی دہلی نے ترکی کو اپنے تحفظات سے بھی آگاہ کیا تھا۔
برسوں سے ترکی پاکستان کو بیرکتار ڈرونز اور ایف 16 فائٹنگ فیلکن جہاز مہیا کر رہا ہے۔
ترکی نہ صرف پاکستان کا دوسرا بڑا اسلحہ سپلائر ہے بلکہ اس کا قریب ترین اتحادی بھی ہے، جو کشمیر پر بھی اس کے مؤقف کی تائید کرتا ہے۔
عسکری ساز و سامان مہیا کرنے کے علاوہ مئی میں ترک صدر رجب طیب اردوغان نے انڈیا کے خلاف پاکستان سے یکجہتی کا اظہار کیا تھا۔
یہی نہیں 29 اکتوبر کو ترکی کے قومی دن کے موقع پر بھی انڈیا دور دور ہی نظر آیا۔
اس کے فوراً بعد ترکی نے انڈیا کو امریکی اپاچی ہیلی کاپٹرز کی ڈیلیوری میں بھی رکاوٹ ڈالی اور ان کی فضائی کلیئرنس دینے سے انکار کر دیا۔
انڈیا کے پروسیوں کے ساتھ دفاعی سرگرمیوں میں اضافہ ترکی کی بحیرہ ہند کے خطے میں دلچسپی کا منھ بولتا ثبوت ہے۔
بنگلہ دیش میں انڈیا کی اتحادی حسینہ واجد کی معزولی کے بعد ترکی نے محمد یونس کی عبوری حکومت کے ساتھ فوجی تعلقات بہتر کیے ہیں۔
تین نومبر کو ترکی کے پارلیمانی وفد کے ساتھ ملاقات کے بعد محمد یونس کا کہنا تھا کہ ’بنگہ دیش ترکی کے ساتھ قدم سے قدم ملا کر کام کرنے کو تیار ہے تاکہ لوگوں کے لیے نئے مواقع پیدا کیے جا سکیں۔‘
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
انڈیا میں میڈیا نے یہ بھی کہا کہ بنگلہ دیش ترکی سے بیرکتار ڈرونز، ٹی آر جی 300 راکٹ سسٹم اور اوتوکار تلپر لائٹ ٹینکس خریدنے کے لیے بھی مذاکرات کر رہا ہے۔
عسکری امور پر توجہ رکھنے والی ایک بنگلہ دیشی ویب سائٹ کے مطابق بنگلہ دیش ترکی سے سائپر لونگ رینج ایئر ڈیفینس سسٹم بھی خریدنے کا خواہاں ہے، کچھ انڈیا میڈیا رپورٹس کے مطابق اس پر بات چیت بھی جاری ہے۔
انڈین اخبار ٹائمز آف انڈیا کے مطابق بنگلہ دیش روایتی طور پر چین پر زیادہ انحصار کرتا رہا ہے تاہم سنہ 2022 میں ترک دفاعی برآمدات کا ایک بڑا خریدار بن کر سامنے آیا تھا۔
دفاعی امور پر مہارت رکھنے والے انڈین صحافی طاہر قریشی کہتے ہیں کہ ’بنگلہ دیش میں ترکی کے جمے ہوئے قدم اسے خلیج بنگال میں بھی سٹریٹجک موجودگی کا موقع فراہم کرتے ہیں، جس سے اس کی رسائی بحیرہ اسود سے بڑھ کر بحیرہ ہند تک پہنچ جاتی ہے۔‘
مالدیپ بحیرہ ہند میں ایک اور ملک ہے جہاں کے صدر محمد معیزو نے نومبر 2023 میں ترکی کا دورہ کیا تھا اور اس کے بعد دونوں ممالک کے درمیان دفاعی تعاون میں اضافہ ہوا۔
رواں برس اپریل میں ترکی نے مالدیپ کو ٹی سی جی ولکان پی 343 نامی بحری جہاز تحفے میں دیا تھا۔ اس سے قبل مارچ میں ترکی نے مالدیپ کو مسلح ڈرونز بھی فراہم کیے تھے۔
جنوری 2024 میں مالدیپ نے ترکی کے ساتھ 37 ملین ڈالر کا ایک معاہدہ کیا تھا جس کے تحت اسے عسکری ڈرونز ملنے ہیں تاکہ اکنامک زون میں گشت بڑھائی جا سکے۔
رواں برس 22 سے 27 جولائی تک استنبول میں ہونے والی ایک دفاعی نمائش میں ترکی نے سری لنکا کی بھی میزبانی کی تھی۔
اس سے قبل جون میں ایک ترک جہاز بھی کولمبو میں لنگر انداز ہوا تھا، جسے سری لنکا نے ’دفاعی تعاون میں اضافے کی علامت‘ قرار دیا تھا۔
انڈین میڈیا کا ایک حلقہ اس بات پر بھی زور دے رہا ہے کہ ترکی انڈیا کے پڑوس میں غیر عسکری سرگرمیاں اور اثر و رسوخ بھی بڑھا رہا ہے۔
ترک وزارتِ خارجہ کے مطابق اگست 2019 میں ترکی نے ’ایشیا انیشیٹو‘ کا اعلان کیا تھا جس کا مقصد ایشیا میں اپنی موجودگی کو مزید بڑھانا تھا۔
رواں برس 29 مئی کو ترک حکومت کے حامی اخبار ینی شفق نے بھی اپنی ایک رپورٹ میں کہا تھا کہ ’جنوبی ایشیا میں ترکی کے بڑھتے اثر و رسوخ‘ پر انڈیا کو تحفظات ہیں۔
انڈیا کی فرسٹ پوسٹ ویب سائٹ نے اپنے ایک مضمون میں کہا تھا کہ ’اردوغان اسلامی دنیا کے رہنما بننے کی کوشش کر رہے ہیں‘ اور ’پاکستان ترکی کا جونیئر پارٹنر اور نظریاتی مقابلے کا حصہ ہے۔‘
بنگلہ دیش میں بھی ترکی جماعت اسلامی سمیت متعدد گروہوں سے روابط بڑھا رہا ہے۔
انڈیا کی سی این این نیوز 18 ویب سائٹ نے انٹیلیجنس ذریعے سے منسوب ایک بیان میں خبر میں کہا تھا کہ ’ترکی کی انٹیلیجنس ایجنسیاں مبینہ طور پر بنگلہ دیش میں جماعت اسلامی سمیت دیگر اسلامی گروہوں کو مالی لوجسٹیکل سپورٹ فراہم کر رہی ہیں۔‘
ترکی اپنی سرکاری امدادی تنظیم ترکش کوآپریشن اینڈ کوآرڈینیشن ایجنسی کے ذریعے بنگلہ دیش میں رونگیا پناہ گزینوں کو بھی امداد کر رہا ہے۔
نیپال میں سرکاری فنڈ سے چلنے والی ترک غیرسرکاری تنظیم آئی ایچ ایچ نے بھی ملک کے سرحدی علاقوں میں اپنی سرگرمیاں بڑھا دی ہیں، وہاں مسجدیں، مدرسے اور مسلمان اقلیتی آبادی کے لیے اسلامک سینٹرز قائم کیے جا رہے ہیں۔
انڈین میڈیا کے مطابق انڈیا ترکی کے یونان، قبرص اور آرمینیا جیسے حریفوں سے اتحاد کو مضبوط کر رہا ہے۔
انڈیا ٹوڈے کی صحافی گیتا موہن نے 18 نومبر کو اپنے چینل پر کہا تھا کہ ’ترکی کا جنوبی ایشیا میں غیرمتوقع کردار انڈیا کے سکیورٹی میٹرکس کو تبدیل کر رہا ہے۔ انقرہ اب صرف تماشائی نہیں بلکہ ایک متحرک طاقت ہے۔‘
رواں برس 17 اور 18 ستمبر کو انڈیا کی تلوار کلاس فریگیٹ اور آئی این ایس تریکاند نے یونانی بحریہ کے ساتھ بحیرہ میرتون میں مشقیں کی تھیں۔ اس کے علاوہ ایسی ہی مشقیں 24 ستمبر کو قبرص کے ساتھ بھی ہوئی تھیں۔
ہندی اخبار نوبھارت ٹائمز نے 24 اکتوبر کو اپنی ایک رپورٹ میں کہا تھا کہ ان مشترکہ مشقوں کے سبب ترکی کے لیے ’پیچیدگیوں میں اضافہ‘ ہو سکتا ہے کیونکہ ’اس کے پروسی یونان سے بڑے عرصے سے تعلقات خراب ہیں۔‘
ایسی ایک رپورٹ میں 6 اکتوبر کو زی نیوز نے کہا تھا کہ انڈیا کی یہ سرگرمیاں ’ترکی کے خطے میں اثر و رسوخ کو کم کرنے کی کوششوں کی طرف اشارہ کرتی ہیں۔‘

### Article 121 ###
پاکستان کے صوبے پنجاب میں حکومت نے ایک نوٹیفکیشن کے ذریعے 132 ’غیر اخلاقی‘ اور ’ذو معنی‘ گانوں پر سٹیج یا تھیٹر میں پرفارمنس پر پابندی عائد کر دی ہے، جس کے بعد پاکستانی سوشل میڈیا پر دلچسپ و عجیب تبصرے دیکھنے میں آ رہے ہیں۔
پنجاب حکومت کی جانب سے 23 جنوری کو جاری کیے جانے والے نوٹیفکیشن میں کہا گیا ہے کہ ان گانوں پر پرفارمنس پر نجی و کاروباری دونوں قسم کی محفلوں میں پابندی عائد ہوگی۔
حکومت کے مطابق نوٹیفکیشن میں درج یہ گانے نہ صرف ’غیر اخلاقی‘ ہیں بلکہ ان کے بول بھی ’ذو معنی‘ ہیں۔
حکومت نے حکام کو یہ بھی ہدایت دی ہے کہ وہ سختی سے اس حکمنامے پر عملدرامد کو یقینی بنائیں۔
تاہم پابندی کے اس فیصلے کے بعد سوشل میڈیا پر سب سے زیادہ حیرت کا اظہار اس فہرست میں گلوکار ملکو کے گانے ’نک دا کوکا‘ کی موجودگی پر کیا جا رہا ہے، جو ان کے مطابق ایک ذو معنی گانا نہیں ہے۔
سوشل میڈیا پر لوگوں کی رائے جاننے سے قبل یہ جاننا ضروری ہے کہ حکومتِ پنجاب کا اس پابندی پر کیا مؤقف ہے۔
اس سے قبل بھی حکومتِ پنجاب اس پابندی سے مِلتے جُلتے حکمنامے جاری کرتی رہی ہے۔
گذشتہ برس اگست میں صوبائی حکومت نے سٹیج اور تھیٹر پرفارمنس کے لیے قواعد و ضوابط جاری کیے تھے، جن کے مطابق 'فحش' اور 'غیر اخلاقی' پرفارمنسز پر پابندی تھی۔
جب بی بی سی کی نامہ نگار ترہب اصغر نے پنجاب کی وزیرِ اطلاعات اعظمیٰ بخاری سے ان 132 گانوں پر لگائی جانے والی پابندی پر مؤقف جاننے کے لیے رابطہ کیا تو ان کا کہنا تھا کہ ’آپ نے ان گانوں کے بول سنے ہیں؟ یہ کس طرح کے گانے ہیں اور ان پر کس طرح کی پرفارمنس ہو گی، میں تو ان کے بول پڑھ بھی نہیں سکتی۔‘
ان کا کہنا تھا کہ ’اس فیصلے کی اتنی وضاحت کافی ہے کہ آپ ان کے بول اپنی خبر میں شامل تک نہیں کر سکتے ہیں۔‘
’ان گانوں کی شاعری اتنی فحش اور توہین آمیز ہے کہ انھیں گانے کہنا گانوں کی توہین ہے۔‘
سوشل میڈیا پر متعدد صارفین گلوگار ملکو کے گانے 'نک دا کوکا' کی فہرست میں موجودگی پر بھی اعتراض اُٹھاتے ہوئے نظر آئے۔
ملکو نے یہ گانا سنہ 2023 میں اپنے یوٹیوب چینل پر اپلوڈ کیا تھا اور اس کی مقبولیت کے سبب گلوکار نے اس میں مزید مختلف بول بھی شامل کیے تھے، جن میں سابق وزیرِ اعظم عمران خان کا بھی ذکر تھا۔
اسی کے باعث ملکو کو مبینہ طور پر کافی مشکلات کا سامنا کرنا پڑا تھا اور جون 2024 میں انھیں لندن جانے والی ایک پرواز سے آف لوڈ کر دیا گیا تھا۔
یہی گانا رواں برس جنوری میں قوال فراز امجد خان نے پنجاب کے دارالحکومت میں ایک تقریب کے دوران گایا تو ان پر بھی مقدمہ درج کر دیا گیا تھا۔
پنجاب حکومت کی جانب سے اس گانے کو ’غیر اخلاقی‘ گانوں کی فہرست میں شامل کرنے کے فیصلے پر سوشل میڈیا پلیٹ فارم ایکس پر ایک صارف نے طنزاً لکھا کہ ’اگر نک دا کوکا چلانے کی اجازت نہیں، تو پھر کون سا کوکا چلا سکتے ہیں؟ پنجاب حکومت کو یہ بتانا چاہیے۔‘
اویس حفیظ نامی ایک صارف نے لکھا کہ ’نک دا کوکا پر پابندی لگانے کی وجہ کیا ہے؟‘
انھوں نے پنجاب حکومت کو ’برداشت‘ بڑھانے کا مشورہ بھی دیا۔
دیگر صارفین ان گانوں پر لگنے والی پابندی کی حمایت کرتے ہوئے نظر آئے لیکن انھیں حکومت سے شکایت بھی تھی۔
محمد عمران نے لکھا: ’(فہرست میں) متعدد گانے فحش ہیں، پابندی ہونی چاہیے۔ لیکن اس فہرست میں کئی گانے ایسے ہیں جو فلموں کا حصہ رہے ہیں۔‘
’سوال یہ ہے کہ تب فلم کے ساتھ یہ گانے سینما پر چلانا ٹھیک تھا تو اب ان گانوں میں کیا خرابی آگئی ہے؟‘
امتیار خان نامی ایک صارف نے لکھا کہ ’فحش گانوں پر پابندی اچھا ایکشن ہے پنجاب حکومت کی طرف سے، ان گانوں کے گلوکاروں کے خلاف بھی کارروائی ہونی چاہیے۔‘

### Article 122 ###
کراچی میں منھ کے کینسر میں مبتلا رہنے والی خدیجہ کہتی ہیں کہ ’آپ شاید اس بیماری میں جسمانی تکلیف برداشت کر لیتے ہیں۔ لیکن جذباتی اور ذہنی دباؤ سے آپ کو لگتا ہے کہ جیسے میرا سجا سجایا گھر اُجڑ جائے گا، میری نوکری چلی جائے گی، میری فیملی مشکل میں آ جائے گی، میرا چہرہ بگڑ جائے گا۔‘
اسی طرح گلفام کا کہنا ہے کہ ’جس طرح کی بدبو منھ سے آتی ہے اسے بیان نہیں کیا جا سکتا۔۔۔ اب میں لوگوں کو سمجھاتا ہوں کہ ماوا ،پان گٹکا، نسوار، سگریٹ یہ سب بیکار کی چیزیں ہیں۔ یہ اندر سے منھ کو گلا کر ختم کر رہی ہوتی ہیں۔‘
اورل یا منھ کا کینسر پاکستان میں مردوں کو سب سے زیادہ متاثر کرنے والا کینسر ہے جبکہ خواتین میں چھاتی کے کینسر کے بعد منھ کے کینسر کی شرح سب سے زیادہ ہے۔
ڈاکٹرز کے مطابق پان، چھالیہ، گٹکا، نسوار کے ساتھ ای سگریٹ یا ویپ بھی منھ کے کینسر کا سبب بنتا ہے اور اب 20 سال کی عمر کے نوجوان بھی اورل کینسر سے متاثر ہو رہے ہیں۔
یاد رہے کہ حلق، ناک، زبان، گردن اور منھ کے اندر کے تمام حصوں میں پایا جانے والا کینسر اورل کینسر یا منھ کا سرطان کہلاتا ہے۔
منھ کے کینسر کی تشخیص سے لے کر علاج تک کے تکلیف دہ مراحل سے گزرنا کسی کے لیے بھی آسان نہیں ہوتا تو وہیں سماجی رویے اور ہر وقت موت کا خوف بھی ہمت کو بار بار توڑتا ہے۔
بی بی سی نے خدیجہ اور گلفام سمیت منھ کے کینسر سے متاثرہ چند افراد سے ان سے علاج کے دوران کے چیلینجز اور بروقت تشخیص کی اہمیت سے متعلق بات کی اور ساتھ ہی اس شعبے کے ماہر ڈاکٹرز سے مرض کی علامات، وجوہات اور علاج پر بھی جانیں۔
خدیجہ کراچی کے ایک کالج میں لیکچرار ہیں جو مختلف آپریشنز سے گزر کر اس وقت کینسر سے شفا یاب ہو چکی ہیں مگر اس کے علاج میں انھیں جس جسمانی اور ذہنی تکلیف گزرنا پڑا وہ جھیلنا ہرگز آسان نہ رہا۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
بی بی سی سے اپنے اس مرض کی شروعات پر بات کرتے ہوئے خدیجہ نے کہا کہ ’پان، چھالیہ گٹکا یہ چیزیں تو کبھی میں نے کبھی استعمال نہیں کیں۔ میں شروع سے خون کی کمی کا شکار تھی اور میرے منھ میں چھالے اکثر و بیشتر ہو جایا کرتے تھے۔‘
’تو اس دن میں اخروٹ کھا رہی تھی تو مجھے وہ کھا کر منھ میں جلن کا احساس ہونے لگا۔ صبح تک جو اس میں تکلیف برقرار رہی پھر میں نے اس کو آئینے میں جائزہ لیا کہ یہ مجھے کیا ہو رہا ہے، تو مجھے وہاں پہ ایک چھوٹا سا ایک چھالا سا نظر آیا۔‘
خدیجہ کے مطابق ’کچھ دن تو انھوں نے اس کو نظر میں رکھا کہ یہ کس حد ٹھیک ہوا۔ جب 15 دن گزرنے پر بھی وہ چھالا ٹھیک نہ ہوا تو وہ فوراً الرٹ ہو گئیں اور وقت ضائع کیے بغیرماہر ڈاکٹر کے پاس چیک کروایا۔‘
’میں یہ سمجھ رہی تھی کہ شاید میرا دانت کوئی ٹکرا رہا ہے اس کی وجہ سے زخم ہو گیا ہے لیکن جب ٹیومر ہو گیا تو انھوں نے فورا مجھے کہا کہ اب بائیوپسی ہی ہوگی۔‘
تشخیص ہونے کے بعد خدیجہ کا آپریشن کیا گیا تاہم اس سرجری کے 15 دن بعد تک خدیجہ نے آئینہ نہیں دیکھا۔ اس گریز کی وجہ اپنے خوبصورت چہرے کے بدنما ہو جانے سے متعلق ان کے اندر کا خوف تھا۔ اس ڈر نے ان کے اندر لوگوں کے تاثرات کے باعث جگہ بنائی تھی۔
آغا خان یونیورسٹی ہسپتال کی ڈاکٹر یاسمین عبدالرشید نے بی بی سی سے بات کرتے ہوئے بتایا کہ منھ کے کینسر 90 فیصد پان، گٹکا،چھالیہ، تمباکو، ماوا اور نسوار کھانے سے ہوتے ہیں۔ ان چیزوں کے استعمال سے منھ کے اندر کی کی جھلی سخت ہو جاتی ہے اور آہستہ آہستہ منھ کا کھلنا کم ہو جاتا ہے۔ اگر اس بروقت علاج نہ کیا جائے تو کچھ سالوں کے بعد وہ کینسر کا باعث بن سکتی ہے۔
معاشی لحاظ سے کمزور کراچی کے رہائشی گلفام کے منھ کے اوپر ایک ٹیومر بنا ہوا ہے۔ خدیجہ کے برعکس گلفام پان اور سگریٹ کے عادی شخص رہے تھے تاہم چند سال قبل وہ اس کی عادت ترک کر چکے تھے۔
’میں ڈرائیوری کا کام کرتا تھا اور اس دوران پان اور سگریٹ کی لت پڑ گئی تھی تاہم پھر بمشکل اس لت سے چھٹکارا پایا۔ کچھ مہینے پہلے میرے منھ کے اندر چھوٹا سا دانا نمودار ہوا تو میں نے اس پہ توجہ نہیں کی اور میڈیکل سے دوا لے کر کھا لی اور کوئی درد کشا تیل لگا لیا۔ لیکن کچھ دن میں یہ پھول کر بڑا ہو گیا۔‘
گلفام کے مطابق ’پھر اس دانے میں مواد بھر گیا اور ابھر کر چہرے کے سامنے آ گیا۔ جس کے بعد میں ہسپتال آیا اور ڈاکٹر نے بائیوپسی کروائی جس میں ٹیومر کی نشاندہی ہوئی اور دو فیصد کینسر آیا۔ اگر اس وقت علاج نہ کرواتا تو یہ جان لیوا کینسر بن جاتا۔‘
ڈاکٹر یاسمین کہتی ہیں کہ منھ کے کینسر کا تناسب مردوں میں زیادہ ہے لیکن اب خواتین میں بھی اس کی تعداد میں اضافہ ہو رہا ہے۔
ان کے مطابق ’زیادہ تر یہ مرض ہم کم آمدنی والے طبقے میں دیکھ رہے ہیں۔ اس کی وجہ یہ ہے کہ اس میں نشہ آور اشیا ہوتی ہیں تو وہ اس کے عادی ہو جاتے ہیں تو گویا وہ کینسر کو پیسہ دے کر خرید رہے ہوتے ہیں۔ اور دوسری جانب غربت کے باعث اس کے مہنگے علاج کے پیسے بھی ان کے پاس نہیں ہوتے۔‘
ڈاکٹر یاسمین کہتی ہیں کہ ’گٹکے اور پان چھالیا ماوا کا جب لیبارٹری میں تجزیہ کیا گیا تو پتا چلا کہ اس میں کافی مضر اثرات دھاتیں اور نشہ آور اشیا شامل کی جاتی ہیں تاکہ لوگ اس کے عادی ہو جائیں۔ یہ دھاتیں اور کیمیکلز منھ کی جھلی کو سخت کر کے کینسر کا باعث بنتی ہیں۔‘
دوسری جانب پروفیسر ڈاکٹر سفیان احمد کہتے ہیں کہ منھ کے کینسر میں مریض کی سرجری میں میکسیلوفیشل سرجن، ای این ٹی اور پلاسٹک سرجن حصہ لیتے ہیں اس کے ساتھ سرجری کے بعد دوائیں اور شعائیں بھی ضروری ہوتی ہیں جو اس سارے علاج کو مہنگا اور مشکل بنا دیتی ہیں۔
بی بی سی نے منھ کے کینسر کی علامات اور علاج کی صورتحال جاننے کے لیے کراچی کے سرکاری ہسپتال عباسی شہید کا دورہ کیا اور وہاں معائنے کے لیے آنے والے مریضوں سے بات چیت کی۔
اس ہسپتال سے وابستہ اورل اینڈ میکسیلو فیشل سرجن پروفیسر ڈاکٹر سفیان احمد نے ہمیں منھ کے کینسر کی عام علامت بتاتے ہوئے کہا کہ منھ کے اندر ہونے والے غیر معمولی اور دیر تک رہنے والے چھالے یا منھ کا پورا نہ کھلنا خطرے کی علامات کو ظاہر کرتا ہے۔
ان کے مطابق
ڈاکٹر سفیان احمد کے مطابق یہ ساری وہ علامات ہیں جو کینسر کے ساتھ ہو سکتی ہیں۔ تو کچھ ہفتے تک اگر یہ علامت سامنے آئیں تو مریض کو ڈاکٹر کے پاس جانے کی ضرورت ہے۔
وہ کہتے ہیں کہ ’کسی بھی شکل میں اگر آپ تمباکو لے رہے ہیں تو آپ زیادہ خطرے پہ ہیں منھ کے کینسر کے بہ نسبت اس کے جو تمباکو استعمال نہیں کر رہا۔‘
انھوں نے واضح کیا کہ ’یہ ضروری نہیں کہ جو تمباکو استعمال نہیں کر رہا اس کو اورل کینسر نہیں ہو سکتا۔ ہیومن پیپولوما سمیت دنیا میں کچھ وائرسز ایسے ہیں جو منھ کے کینسر کا سبب بنتے ہیں۔ اس کے علاوہ جنیاتی طور پر کچھ لوگوں میں اورل کینسر کا رجحان ہوتا ہے۔
ان کا یہ بھی کہنا ہے کہ جن لوگوں کا ’ڈیفیشینسی اینیمیا‘ یعنی غذائیت کی کمی کی وجہ سے جسم کے دفاع کا نظام کمزور ہوتا ہے اور ان میں کینسر ہونے کا زیادہ رجحان پیدا ہو سکتا ہے۔
ان کے مطابق سگریٹ کے اندر نکوٹین کے ساتھ 300 کے قریب ایسے کمپاؤنڈز ہیں جو کینسر کے سیلز کو بناتے ہیں اسی طرح پان چھالیہ کے اندر ایروکولین پایا جاتا ہے جو منھ کی جھلی کو سخت کرتا ہے اور ایسے لوگوں کے اندر کینسر ہونے کا امکان بڑھ جاتا ہے۔
تو کیا ای سگریٹ بھی کینسر کا سبب بنتا ہے؟
اس کے جواب میں ڈاکٹر سفیان نے بتایا کہ لوگ سمجھتے ہیں کہ ویپ بے ضرر ہے ایسا ہرگز نہیں۔
’پھیپھڑوں کا کینسر اور ماؤتھ کینسر دونوں میں ای سگریٹ کے اندر موجود کیمیکلز کے اندر ایسے اثرات ثابت ہو چکے ہیں جو نارمل خلیے کو کینسر کے خلیے کے اندر تبدیل کرنے کی صلاحیت رکھتے ہیں۔ کچھ مطالعات میں  ویپ کو ایک عام سگریٹ سے زیادہ نقصان دہ اور زیادہ مضر صحت قرار دیا گیا ہے۔‘
ڈاکٹر سفیان کے مطابق ’2022 کے اعداد و شمار ہمیں بتاتے ہیں کہ صرف کراچی میں منھ کے کینسر کے نئے کیسز کی تعداد 16 ہزار تھی۔ پچھلے 20 سال میں اس سے متاثر مریضوں کی تعداد میں اضافہ ہو رہا ہے۔‘
ایک زمانے میں منھ کے سرطان اور ٹیومر کی بیماری بڑی عمر کے افراد کو متاثر کرتی تھی تاہم اب بیس کی دہائی میں موجود نوجوان بھی اس سے متاثر ہو رہے ہیں۔
آغا خان ہسپتال سے وابستہ ڈاکٹر یاسمین رشید کہتی ہیں کہ ’عموما 30 سے 40 سال یا اس سے بڑی عمر کے لوگوں میں منھ کے کینسر کی تشخیص ہوا کرتی تھی لیکن اب ہم 20 سے 22 سال کی عمر کے نوجوانوں میں بھی منھ کا کینسر دیکھ رہے ہیں۔‘
’اگر کسی نے بہت بچپن سے اگر یہ پان چھالیہ گٹکا کھانا شروع کیا ہے تو اس وقت سے منھ کی جھلی زخمی ہونا شروع ہوئی ہے۔ تو ٹین ایج میں ہی ’پری کینسرز کنڈیشن‘ شروع ہو جاتی ہیں۔ اگر اس پر بروقت ایکشن نہ لیا جائے تو یہ چند سالوں بعد کینسر کا باعث بنتا ہے۔‘
ہمارے ہاں سگریٹ، پان چھالیہ گٹکا کے خلاف قوانین تو بنے ہوئے ہیں اگر اس پر مکمل عمل درآمد کیا جائے تو 90 فیصد اورل کینسر ختم ہو جائیں گے پھر صرف وہی باقی بچ جائیں گے جو دیگر وجوہات کی بنا پر ہوتے ہیں۔
اب کینسر کسی کو ہو گیا تو بہت ضروری ہے کہ اس پر ابتدائی سٹیج پر توجہ دے کرعلاج کروایا جائے جب وہ چھوٹا کینسر ہے پھیلا نہیں ہے اس سے علاج نہ صرف کم تکلیف دہ ہو گا بلکہ خرچ بھی کم ہو گا۔ ڈرنے یا گھبرانے کے بجائے مستند علاج کی جانب جائیں، ٹوٹکوں یا غیر مستند علاج سے گریز کریں۔
ان کے مطابق ’ہم زیادہ تر ایسی سٹیج پر کینسر دیکھتے ہیں جب وہ بڑے ٹیومر بن جاتے ہیں اس میں سے خون رسنا شروع ہو جاتا ہے اس میں بدبو آنا شروع ہو جاتی ہے کھانا پینا بند ہو جاتا ہے۔ اس میں ہم صرف تکلیف کم کر سکتے ہیں کینسر کو کیور نہیں کر سکتے یہاں تک کہ کیمو دے کر اس کو کم نہیں کیا جا سکتا اس لیے بروقت علاج بہت ضروری ہے۔
کینسر کے علاج میں بروقت تشخیص کے لیے بائیوپسی ہونا ضروری ہوتی ہے تاہم بہت سے لوگوں میں اس کے حوالے سے توہمات پائے جاتے ہیں جس کے باعث علاج و تشخیص میں تاخیر ہوتی جاتی ہے۔
ڈاکٹر سفیان کے مطابق مریضوں کے ذہن میں خودساختہ ایسی باتیں ہوتی ہیں جو ان کے علاج میں دیر کا باعث بن جاتی ہیں۔ کئی مریض کہتے ہیں کہ ہم بائیوپسی نہیں کروائیں گے کیونکہ مرض بڑھ جائے گا۔
’ایک بات واضح ہے کہ کسی کی بائیوپسی کرنے سے کوئی زخم کینسر میں تبدیل نہیں ہو گا اور اگر کینسر موجود ہے اور ہم کسی کی بائیوپسی کریں یا نہ کریں وہ کینسر بڑھ جائے گا۔ کئی لوگ دم درود یا ہومیو پیتھک، حکمت کی جانب چلے جاتے ہیں اور اس سے علاج میں تاخیر ہوتی ہے اور مرض بڑھتا جاتا ہے۔‘
ان کے مطابق ’نوے فیصد مریض سٹیج فور میں آتے ہیں۔ سٹیج فور کا مطلب یہ نہیں کہ ان کا علاج نہیں ہو سکتا۔ تاہم اگر سٹیج فور کے مریض کا ہم آپریشن کر کے اس متاثرہ حصے کو نکال سکتے ہیں گو کہ اس کا نتیجہ کوئی بہت زیادہ امید افزا دنیا بھر میں نہیں ہوتا۔‘
ڈاکٹر سفیان کہتے ہیں کہ کینسر کی بیماری میں دو چیزیں مدد کر پاتی ہیں ایک بروقت تشخیص جب بیماری بہت پھیلی ہوئی نہ ہو دوسرا اس کا درست طریقے سے علاج ہو جائے۔
اگر بیماری ایڈوانس سٹیج پر ہے تو اس کا تمام علاج کے باوجود اس کا حاصل بہت زیادہ امید افزا نہیں رہتا۔
کینسر سے متاثرہ عبدالرزاق سگریٹ یا پان چھالیہ کا عادت میں مبتلا نہیں تھے۔ تاہم تقریبا 10 سال پہلے کی بات ہے جب ان کو گلے میں کچھ پھسنے کا احساس ہونے لگا اور ان کو کھانا نگلنا مشکل لگنے لگا۔
اسی دوران وہ ایک ہوٹل پر چائے پینے گئے تو ان کی کیفیت دیکھ کر ان کو ہوٹل والے نے چائے میں ٹوٹکے کے طور پر دیسی گھی ڈال کر دیا جس سے وقتی طور پر ان کی مشکل آسان ہوئی اور وہ مطمئن ہو گئے تاہم اب وہ مانتے ہیں کہ اس وقت وہ وقتی ریلیف ملنا ان کے مسئلہ کو بڑھا گیا اور ان کو بروقت ڈاکٹر کے ہاں جانا چاہیے تھا۔
پھر ان کے گلے میں پیچھے ٹیومر بڑھتا چلا گیا اور پھر وہ ڈاکٹر کے ہاں گئے تو کینسر کی تشخیص ہوئی۔ جس کے بعد نہ صرف ان کی سرجری ہوئی اور ان کو ریڈی ایشن اور کیمو تھراپی کے مرحلے سے گزرنا پڑا۔
کامیاب علاج کے باوجود ان کومختلف سائیڈ ایفیکٹ کا سامنا رہا۔ لمبے عرصے تک منھ میں لعاب نہ بننے کا مسئلہ رہا جبکہ وزن میں بھی 23 کلو تک کی کمی آ گئی۔
اس سخت علاج کے بعد اب وہ کینسر فری ہیں تاہم ان کو سیدھا چلنے میں اور گردن کی حرکات میں بھی مشکلات ہیں۔
ان کا کہنا تھا کہ سرجری اور علاج کے بعد لوگ صحت یاب ہو کر بہت سی احتیاط بھول جاتے ہیں اس کے لیے ان کی ڈاکٹر یاسمین نے کینسر سروائیور کا سپورٹ گروپ بنایا تاکہ لوگوں میں ہمت بھی پیدا ہو۔ اور پوسٹ سرجری اور علاج کے بعد کی تھیراپی اور احتیاط بھی ذہن میں تازہ رہیں تاکہ کینسر دوبارہ بننے کا مرحلہ نہ ہو سکے۔
خدیجہ کی سرجری پہلی سرجری فروری 2024 میں ہوئی تھی اور طویل علاج کے بعد اب وہ کینسر سے صحت یاب ہوکر نہ صرف اپنی ملازمت پر واپس جا چکی ہیں بلکہ ان دنوں اپنے دانتوں اور بریسز کو لگوانے اور پلاسٹک سرجری کے عمل سے گزر رہی ہیں تاکہ زندگی کے معمولات میں بہتری آ سکے۔
خدیجہ اپنے  کئی گھنٹے کے آپریشن کے وقت کو یاد کرتے ہوئے کہتی ہیں کہ ’میری بہن اور بہنوئی مجھے دیکھنے آئے تو وہ مجھے دیکھ کر مسکرائے لیکن بہت سے دیگر لوگ جب ملنے آتے تو ان کے چہرے پر کسی قدر کراہٹ یا ترس کھانے والے تاثرات ہوتے جن کو دیکھ کر مجھے اندازہ ہوتا کہ شاید میرے ساتھ کچھ بہت برا ہو گیا ہے۔ اسی لیے دو ہفتے تک میں آئینہ نہیں دیکھ سکی۔‘
ان کا کہنا ہے کہ ’یہ بیماری اپنے ساتھ جو چیزیں لے کر آتی ہے اس میں ایک تو غربت ہے اور دوسرا یہ کہ لوگ آپ کا ساتھ چھوڑ دیتے ہیں۔ میرا ساتھ میرے شوہر نے دیا، ڈاکٹر صاحب نے دیا اور میری بہن نے دیا اور مجھے سپورٹ کیا۔ اب میں لوگوں سے ملتے وقت چہرے پر ماسک لگا کے رکھتی ہوں۔‘
ڈاکٹر یاسمین راشد کہتی ہیں کہ کینسر سے مکمل صحت یابی کا چانس اس پر ہوتا ہے کہ کینسر کس سٹیج پر ہے اور کیا وہ منھ اور گردن تک محدود ہے یا جسم کے باقی حصوں تک پھیل گیا ہے۔
’پاکستان میں اورل ہائیجین یا منھ کی صفائی پر دھیان ہی نہیں دیا جاتا۔ منھ سے بدبو، پلاک ہو جانا، دانت میں کیڑا یا انفیکشن ہو جانا، دانت زخمی ہے، دانت کی نوک زبان یا منھ کی جھلی پر لگ رہی ہے تو ایک چوٹ بار بار لگتی رہے گی اور اس کا علاج نہیں کریں گے تو وہ بھی آگے کہیں جا کر اس مسئلے کا سبب بن سکتا ہے۔‘
’اس لیے اگر ہر چھ ماہ بعد ڈینٹسٹ کے ہاں جا کر معائنہ کروا لیا جائے تب بھی ہم بڑے نقصانات سے قبل ہی مرض کو پکڑ سکتے ہیں جس میں تکلیف بھی کم ہو گی اور بچنے کے امکانات بڑھتے ہیں۔‘
ان کے مطابق ’سٹیج فور میں علاج کے لیے آنے والے بہت کم مریض پانچ سال سے زیادہ جی پاتے ہیں۔ یہ آپ کی جیب پر بھی منحصر ہے بہت سے نئے علاج آ گئے ہیں جس سے علاج بہت بہتر ممکن ہے لیکن اس کو سو میں سے کوئی ایک آدھ شخص ہی ہمارے ہاں افورڈ کر سکتا ہے۔‘
اگر سرجری کے بعد دوبارہ انھی عادات کی جانب دوبارہ جاتے ہیں تو کینسر دوبارہ آنے کے چانسز بہت زیادہ ہوتے ہیں۔ اس لیے اپنے سرجن یا ڈاکٹر کے پاس واپس آنے کے چانسز ہوتے ہیں۔
ڈاکٹر یاسمین کے مطابق سندھ اور پنجاب کی کینسر رجسٹری کا مشترکہ ڈیٹا کے مطابق جو تمام کینسر تشخیص ہوتے ہیں اس میں 11 سے 12 فیصد کینسر منھ کے کینسر رجسٹر ہوئے ہیں۔
اس ڈیٹا کے مطابق یہ سب سے زیادہ سندھ اور کراچی کے ریجن میں ہوتا ہے اس کی وجہ ہے کہ سب سے زیادہ تمباکو، پان چھالیہ اور گٹکے کا استعمال بھی کراچی، حیدرآباد اور اندرون سندھ یا دیہی علاقوں میں ہوتا ہے۔
ان کے مطابق بالائی علاقوں کے رہائشیوں میں منھ کے کینسر کی شرح نسبتا کم ہے تاہم وہاں سے جو کینسر رپورٹ ہو رہے ہیں وہ زیادہ تر نسوار کھانے سے ہو رہے ہیں۔

### Article 123 ###
پاکستان نے ڈیجیٹل ادائیگیوں میں جدت لانے کے لیے امریکی صدر ڈونلڈ ٹرمپ کے خاندان سے منسلک کرپٹو کرنسی کے کاروبار سے وابستہ کمپنی ورلڈ لبرٹی فنانشل (ڈبلیو ایل ایف) کے ساتھ ایک مفاہمتی یادداشت پر دستخظ کیے ہیں۔
پاکستان کے وزیرِ اعظم کے دفتر سے جاری ہونے والے ایک بیان میں کہا گیا ہے کہ حکومت اور ایس سی فنانشل ٹیکنالوجیز نے مفاہمتی یادداشت پر دستخط کیے ہیں، جو کہ ڈبلیو ایل ایف سے منسلک ادارہ ہے۔
بیان کے مطابق اس یادداشت کے تحت ’سرحد پار لین دین کے لیے اُبھرتے ہوئے ڈیجیٹل ادائیگی کے آرکیٹیکچرز کے بارے میں مکالمے اور تکنیکی سمجھ بوجھ کے تبادلوں کو ممکن بنایا جا سکے۔‘
یادداشت پر دستخط کے وقت پاکستان کے وزیرِ اعظم شہباز شریف، چیف آف ڈیفینس فورسز فیلڈ مارشل عاصم منیر اور ڈبلیو ایل ایف کے چیف ایگزیکٹو آفیسر زچری وٹکوف سمیت دیگر حکام موجود تھے۔
خیال رہے زچری وٹکوف امریکی صدر ٹرمپ کے خصوصی نمائندے سٹیو وٹکوف کے بیٹے ہیں۔
دوسری جانب خبر رساں ادارے روئٹرز نے اس مفاہمتی یادداشت سے آگاہ ایک ذرائع کا حوالہ دیتے ہوئے رپورٹ کیا ہے کہ ایس سی فنانشل ٹیکنالوجیز پاکستان کے مرکزی بینک کے ساتھ کام کرے گی اور اپنے ایک ارب ڈالر سٹیبل کوائن کو ادائیگیوں کے ڈیجیٹل سٹرکچر کے ساتھ ضم کرے گا، جبکہ  پاکستان بھی اس کے ذریعے اپنا ذاتی ڈیجیٹل کرنسی سٹرکچر چلا پائے گا۔
یاد رہے کہ گذشتہ برس پاکستان دنیا کے سب سے بڑے کرپٹو کرنسی پلیٹ فارم بائنانس کے ساتھ ایک مفاہمتی یادداشت پر دستخط کر چکا ہے جس کے ذریعے دو ارب ڈالر تک کے حکومتی مالیاتی اثاثوں کی ٹوکنائزیشن اور ان کی بلاک چین پر مبنی تقسیم پر کام کیا جائے گا۔
پاکستان کے وزیراعظم آفس کے میڈیا ونگ کی طرف سے جاری بیان کے مطابق وزیر اعظم شہباز شریف سے امریکی کمپنی ’ورلڈ لبرٹی فنانشل‘ کے چیف ایگزیکٹو آفیسر زچری وٹکوف کی قیادت میں وفد نے بدھ کو ملاقات کی جس میں چیف آف ڈیفنس فورسز مارشل عاصم منیر، وزیر خزانہ محمد اورنگزیب اور چیئرمین پاکستان ورچوئل اثاثہ جات ریگولیٹری اتھارٹی بلال بن ثاقب بھی موجود تھے۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
سرکاری سطح پر جاری کیے گئے بیان کے مطابق وزیراعظم نے وفد کا خیرمقدم کرتے ہوئے ’ڈیجیٹل پاکستان کے حوالے سے اپنا وژن پیش کیا‘ جس کا مقصد شہریوں کو ’زیادہ بہتر رابطوں، رسائی اور شفاف ذرائع کی سہولت کو فروغ دینا ہے۔‘
انھوں نے کہا کہ ڈیجیٹل ادائیگیوں اور مالیاتی جدت کی تیزی سے بڑھتی ہوئی رفتار پاکستان کی وسعت اختیار کرتی ڈیجیٹل معیشت کا ایک اہم جزو ہے۔
وزیراعظم نے ’پاکستان کی ڈیجیٹل مالیاتی منڈیوں میں بڑھتی ہوئی بین الاقوامی دلچسپی کو سراہتے ہوئے اطمینان کا اظہار کیا کہ پاکستان تیزی سے عالمی ڈیجیٹل فنانس کا حصہ بنتا جا رہا ہے۔‘
اس موقع پر زچری وٹکوف نے ’محفوظ اور شفاف ڈیجیٹل ادائیگیوں کے نظام کے لیے پاکستان کے ساتھ تعاون میں گہری دلچسپی ظاہر کی جس میں سرحد پار ادائیگیوں اور زر مبادلہ کے عمل میں جدت شامل ہے۔‘
اس بیان کے مطابق انھوں نے پاکستان کے پالیسی فریم ورک کو ’سراہا جس کی بدولت پاکستان عالمی ڈیجیٹل فنانس کے منظرنامے میں تیزی سے ابھر رہا ہے۔‘
انھوں نے پاکستان کے ساتھ تعاون کو مزید بڑھانے کی خواہش کا اظہار کیا۔
وزیر خزانہ محمد اورنگزیب اور ورلڈ لبرٹی فنانشل کے چیف ایگزیکٹو آفیسر زچری وٹکوف نے مفاہمتی یادداشت پر دستخط کیے۔ اس مفاہمتی یادداشت کا مقصد ’سرحد پار لین دین کے لیے درکار ڈیجیٹل ادائیگی کے نظام پر باضابطہ بات چیت اور تکنیکی مہارت کو فروغ دینا ہے۔‘
ٹرمپ خاندان کی پشت پناہی سے قائم کرپٹو ٹوکن ستمبر 2025 میں عوامی سطح پر ٹریڈ ہونا شروع ہوا تھا۔ اس سے امریکی صدر اور ان کے بیٹوں کی مالیت تقریباً 5 ارب ڈالر تک پہنچ گئی تھی۔
ٹرمپ خاندان کے افراد نے صدارتی انتخابی مہم کے دوران کرپٹو کمپنی ورلڈ لبرٹی فنانشل قائم کی جس پر ممکنہ مفادات کے ٹکراؤ کے سوالات اٹھے تھے کیونکہ وہ اس صنعت میں شامل ہو گئے تھے جسے وہ بطور صدر ریگولیٹ کرنے کی پوزیشن میں تھے۔
کمپنی نے سرمایہ کاروں کو اپنے نام سے جاری ڈیجیٹل ٹوکن فروخت کر کے فنڈز اکٹھے کیے جنھیں ابتدائی طور پر فروخت کرنے کی اجازت نہیں تھی۔
تاہم گذشتہ سال جولائی میں سرمایہ کاروں نے ووٹ دے کر ابتدائی خریداروں (جن میں ٹرمپ خاندان شامل نہیں تھا) کو اپنی ہولڈنگز کا 20 فیصد تک فروخت کرنے کی اجازت دی۔ یہ ٹوکن وی ایل ایف آئی کے نام سے ٹریڈ ہوتا ہے۔
مالیاتی دستاویزات کے مطابق خود ٹرمپ کے پاس تقریباً 15.75 ارب وی ایل ایف آئی ٹوکنز ہیں جن کی مالیت 3.4 ارب ڈالر سے زیادہ ہے۔ یوں ان کی دولت کا سب سے بڑا ذریعہ کرپٹو ہے۔
ٹرمپ خاندان مجموعی طور پر تقریباً 100 ارب وی ایل ایف آئی کوائنز میں سے ایک چوتھائی سے کچھ کم پر کنٹرول رکھتا ہے، جس کی مالیت تقریباً پانچ ارب ڈالر بتائی گئی تھی۔
روئٹرز کے مطابق ٹرمپ اور ان کے بیٹوں کو کوائن سیلز سے حاصل ہونے والی آمدنی میں بھی حصہ ملتا ہے جو اب تک 500 ملین ڈالر سے زیادہ ہو چکی ہے۔
یہ آمدنی اس وقت مزید بڑھی جب ورلڈ لبرٹی فنانشل نے ایک دوسری عوامی کمپنی کے ساتھ شراکت کی جس نے کرپٹو کرنسی خریدنے کے لیے سرمایہ کاروں سے 750 ملین ڈالر اکٹھے کیے۔
اس معاہدے نے ورلڈ لبرٹی فنانشل کو ایک غیر معمولی پوزیشن میں ڈال دیا جہاں وہ وی ایل ایف آئی ٹوکن کا خریدار اور فروخت کنندہ دونوں ہے۔
ڈیموکریٹس نے مسلسل ٹرمپ کے کرپٹو کاروبار پر تشویش ظاہر کی ہے اور اسے مفادات کا ٹکراؤ کہا ہے۔
ٹرمپ انتظامیہ نے اس تنقید کو ہمیشہ مسترد کیا ہے۔ وائٹ ہاؤس کی پریس سیکریٹری کیرولین لیوٹ نے کہا تھا کہ انتظامیہ کی پالیسیاں ’تمام امریکیوں کے لیے جدت اور معاشی مواقع پیدا کر رہی ہیں۔‘
جبکہ ٹرمپ نے انتخابی مہم کے دوران کہا تھا کہ وہ امریکہ کو ’دنیا کا کرپٹو دارالحکومت‘ بنانا چاہتے ہیں۔
گذشتہ سال پاکستان کے وزیر خزانہ محمد اورنگزیب اور بائنانس کے چیف ایگزیکٹو آفیسر نے اس مفاہمتی یادداشت پر دستخط کیے تھے جسے حکومت کی جانب سے ایک اہم پیشرفت قرار دیا گیا۔
وزیر خزانہ نے کہا تھا کہ یہ پاکستان کی معاشی اصلاحات کے سفر میں ایک اہم قدم ہے۔ ان کے مطابق حکومت اب اس منصوبے پر تیزی سے عملی پیشرفت چاہتی ہے۔
انھوں نے کہا تھا کہ اس مفاہمتی یادداشت پر دستخظ کے بعد اگلا مرحلہ اس پر عملدرآمد کا ہے۔
پاکستان میں کرپٹو کونسل اور ورچوئل ایسٹ ریگولیٹری اتھارٹی کے قیام کے بعد ڈیجیٹل اثاثوں کے شعبے میں حکومت اور بائنانس کمپنی کے درمیان ہونے والی مفاہمتی یادداشت اہم پیش رفت ہے۔
اس پیش رفت میں حکومتی مالیاتی اثاثوں کی ٹوکنائزیشن کی بات کی گئی تھی۔
بی بی سی کے لیے صحافی تنویر ملک نے ڈیجیٹل ایسٹ کے شعبے کے ماہرین اور حکومت سے اس نئی پیش رفت پر بات کی کہ یہ کیسے ہوگا اور اس سے پاکستان کی معیشت کو کیا فائدہ ہوسکتا ہے۔
حکومتی مالیاتی اثاثوں کی بات کی جائے تو اس میں حکومت کی جانب سے جاری کیے جانے والے بانڈز شامل ہوتے ہیں جس کے ذریعے حکومت مقامی اور غیر ملکی مالیاتی مارکیٹوں سے پیسے لیتی ہے۔
اسی طرح پاکستان کے اندر سٹیٹ بینک کی جانب سے ٹریژری بلز (یا ٹی بلز) کے ذریعے بھی حکومت کمرشل بینکوں سے پیسے ادھار پر حاصل کرتی ہے۔
سافٹ ویئر کمپنی آئیڈیوفیوژن کے چیف ایگزیکٹو علی زین نے بی بی سی سے بات کرتے ہوئے بتایا کہ ٹوکنائزیشن کا مطلب ہے کہ کسی چیز کو ڈیجیٹل ٹوکن میں بدل دینا جو بلاک چین یا ڈیجیٹل نظام پر موجود ہوتا ہے۔
’جیسا کہ حکومت کا ایک بانڈ جو روایتی طریقے سے جاری ہوتا ہے تاہم اب اس کو ڈیجیٹل ٹوکن میں بدل دیا جائے گا اور یہ ٹوکن ڈیجیٹل پلیٹ فارم کے ذریعے خریدے یا بیچے جا سکتے ہیں۔‘
علی زین نے اس کی وضاحت کرتے ہوئے بتایا کہ ایک بڑے اثاثے کو چھوٹے چھوٹے ٹوکن میں تقسیم کر کے اسے فروخت کے لیے پیش کیا جائے گا جس کے لیے بلاک چین ٹیکنالوجی کا استعمال کیا جاتا ہے۔
ڈیجیٹل ایسٹ شعبے کے ماہر ارسلان خان نے بی بی سی سے بات کرتے ہوئے کہا کہ بلاک چین ٹیکنالوجی ایک آپریٹنگ سافٹ ویئر سسٹم ہے جو ٹوکن کو ایک جگہ سے دوسری جگہ ٹرانسفر کر سکتا ہے اور اس ٹوکن پر ایک ویلیو رکھی ہوتی ہے۔
انھوں نے کہا کہ عموماً جو فنانشنل ٹرانزیکشن ہوتی ہیں اس پر لاگت آتی ہے اور وہ پانچ، چھ مرحلوں میں طے ہوتی ہے۔
انھوں نے کہا کہ دنیا بھر میں فناننشل ٹرانزیکشن پر اٹھنے والی لاگت کا تخمینہ تین ٹریلین ڈالر(3000 ارب ڈالر) تک ہے۔
تاہم بلاک چین ٹیکنالوجی کے ذریعے ٹوکنائزڈ ڈیجیٹل ایسٹ کی ٹرانزیکشن سینکنڈوں میں ہو جاتی ہے اور دوسری طرف اس کی لاگت کچھ سو ملین ڈالر ہے۔
انھوں نے کہا کہ بلاک چین ٹیکنالوجی پر کسی ڈیجیٹل ایسٹ کا جو ٹوکن بنتا ہے اس کی منفرد شناخت ہوتی ہے جس کی بنیاد پر لین دین ہوتا ہے۔
پاکستان اور بائنانس کمپنی کے درمیان ہونے والی مفاہمتی یادداشت کے بارے میں ماہرین کا کہنا ہے کہ یہ ڈیجیٹل ایسٹ کے شعبے میں ایک اہم پیش رفت ہے جس کا سب سے بڑا فائدہ یہ ہوگا کہ اگر پیش رفت کے بعد معاہدہ ہوتا ہے تو پاکستان میں ڈیجیٹل اثاثوں کے شعبے میں کام کرنے والوں کو ایک ریگولیٹری ماحول فراہم ہوجائے گا۔
اس کے ساتھ ملک میں اس کے ذریعے بیرونی سرمایہ کاری کو بھی لایا جا سکتا ہے جب کہ مقامی سرمایہ کار اس کے ذریعے عالمی مالیاتی اور کیپیٹل مارکیٹوں میں بھی باآسانی سرمایہ کاری کر سکتے ہیں۔
علی زین نے اس کے بارے میں بتایا کہ پاکستانیوں کی ایک بڑی تعداد ڈیجیٹل کرنسیوں کے شعبے میں کام کرنے والے ایکسچینجز پر کام کر رہی ہے تاہم بائنانس وہ ڈیٹا یہاں فراہم نہیں کرتا۔
انھوں نے کہا کہ اگر معاہدہ ہو جاتا ہے تو وہ یہ ڈیٹا بھی فراہم کریں گے اور انھیں پھر ایک ریگولیٹڈ ماحول بھی مل جائے گا۔ اس کے ساتھ صارفین کو بھی سکیورٹی مل جائے گی کہ جو اس شعبے میں کام کریں گے۔
انھوں نے کہا اسی طرح بیرونی دنیا سے کسی منصوبے میں سرمایہ کاری لانے کے لیے بھی یہ ریگولیٹڈ ماحول بہت مدد فراہم کرے گا۔
انھوں نے کہا کہ کسی منصوبے میں سرمایہ کاری کے لیے درکار لاگت کو ٹوکنائز کر دیا جائے گا جس کی وجہ سے باآسانی یہ سرمایہ کاری آ سکتی ہے۔
انھوں نے کہا جیسے سٹاک مارکیٹ میں کسی کمپنی کے حصص کی فروخت کے لیے ابتدائی عوامی پیش کش (آئی پی او) کے لیے حصص کو فروخت کے لیے پیش کیا جا سکتا ہے تقریباً انھی خطوط پر یہ کام ہوتا ہے۔
ارسلان خان کے مطابق ایک ریگولیٹڈ نظام میں کام کرنے سے بہت زیادہ آسانی ہو گی۔
انھوں نے کہا سب سے پہلے یہ کام ادارہ جاتی ہو جائے گا جس سے کام کرنے والوں کو بھی سہولت ہوگی۔
انھوں نے کہا کہ بیرونی دنیا سے سرمایہ کاری کو لانے کے ساتھ مقامی سرمایہ کاروں کو گلوبل مارکیٹ تک بھی رسائی ہو جائے گی۔
پاکستان سے بیرونی مارکیٹ میں سرمایہ کاری سے ڈالر کے ملک سے باہر جانے کے خدشات کے بارے میں ارسلان نے بتایا کہ اس کا ملک میں ڈالر کے ذخائر پر کوئی اثر نہیں ہو گا۔
انھوں نے کہا جب بائنانس کمپنی پاکستان میں کام کر رہی ہو گی تو ٹوکنائزیشن کے لیے ڈالروں میں ادائیگی نہیں ہو گی بلکہ مقامی کرنسی میں یہاں پر بائنانس کمپنی کو ادائیگی کی جائے گی۔
انھوں نے ڈالر کے آؤٹ فلو کے خدشات کو رد کرتے ہوئے کہا کہ اس نظام سے ایسا کچھ نہیں ہوتا۔
اس مفاہمتی یادداشت کے بعد سوشل میڈیا پر صارفین کی جانب سے اس پر تبصرے سامنے آئے ہیں جس میں کچھ اس کے بارے میں پُرامید ہیں تو کئی لوگوں نے اس پر سوال اٹھائے ہیں۔
ان میں سب سے نمایاں تحریک انصاف حکومت کے دور کے وزیر خزانہ اسد عمر کا ایکس پر پوسٹ کیا گیا پیغام ہے جس میں انھوں نے کہا کہ ’دو ارب ڈالر اثاثوں کی ٹوکنائزیشن کے لیے کیا راستہ اختیار کیا گیا ہےَ اور کیا اس میں شفافیت شامل ہے؟‘
اسد عمر کے مطابق بائنانس ایسٹ کی ٹوکنائزیشن کے لیے عالمی سطح پر بڑی تنظیم نہیں ہے اور نہ ہی اس ٹاسک کے لیے اس کی ساکھ ہے۔
انھوں نے سوال کیا کہ ’ایسٹ ٹوکنائزیشن کے لیے عالمی سطح کے معروف نام بلیک راک، یو بی ایس، گولڈمین سیکس، جی پے مورگن، ایچ ایس بی ایس کہاں ہیں؟‘
اس سے متعلق سوال پر وفاقی وزیر خزانہ کے مشیر خرم شہزاد نے بی بی سی کو بتایا کہ سب سے پہلے یہ بات سمجھنے کی ضرورت ہے کہ بائنانس کے ساتھ جس مفاہمت کی یادشت پر دستخظ ہوئے ہیں وہ ایک این او سی ہے کہ پاکستان میں ڈیجیٹل ایسٹ کی ایک ریگولیٹری اتھارٹی ہے اور ریگولیٹری رجیم کو کیسے فالو کرنا ہے۔
انھوں نے کہا کہ ’دیکھا جائے گا کہ بائنانس نے کس حد تک اس پر عملدرآمد کیا ہے اور اگر پوری طور وہ ایسا کرتی ہے تو اس کے بعد مزید پیشرفت ہو گی۔‘
خرم نے کہا کہ بائنانس کو ’کوئی لائسنس نہیں دیا گیا بلکہ مفاہمتی یادداشت کی صورت میں ایک این اوسی جاری کی گئی ہے۔‘
بائنانس کے بارے میں انھوں نے کہا کہ یہ دنیا کی بلاک چین کی ٹاپ ایکسچینج کمپنی ہے۔
ان کے مطابق پاکستانی پہلے سے اس پر کام کر رہے ہیں۔ ’اب حکومت چاہتی ہے کہ ایک ایسا ایکو سسسٹم بنایا جائے کہ جہاں پر انھیں ریگولیٹڈ ماحول میں انھیں پلیٹ فارم فراہم کیا جا سکے۔‘

### Article 124 ###
امریکہ نے پاکستان کو ایف-16 لڑاکا طیاروں کے لیے تکنیکی معاونت اور ساز و سامان کی فروخت کی منظوری دی ہے۔
امریکی دفاعی سلامتی تعاون ایجنسی (ڈی ایس سی اے) کی جانب سے امریکی کانگریس کو اس بارے میں بھیجے گئے ایک خط کے مطابق اس مجوزہ سودے کی کل مالیت 68 کروڑ 60 لاکھ ڈالرز ہے۔
خط میں کہا گیا ہے اس مجوزہ فروخت کا مقصد پاکستان کے ایف-16 لڑاکا طیاروں کو جدید بنانا اور اُن کے آپریشنل حفاظتی خدشات کو دور کرنا ہے۔ خط میں یہ بھی کہا گیا ہے کہ اِس اقدام سے اسلام آباد کو انسداد دہشت گردی کی کوششوں میں واشنگٹن کے ساتھ شراکت داری کا موقع ملے گا۔
آٹھ دسمبر کو کانگریس کو بھیجے گئے خط میں کہا گیا ہے کہ اسلام آباد کو اس ضمن میں لنک-16 سسٹم کمیونیکیشن/ڈیٹا شیئرنگ نیٹ ورکس، کرپٹوگرافک آلات، ایویونکس اپ ڈیٹس، تربیت، اور جامع لاجسٹک سپورٹ مہیا کی جائے گی۔
امریکی دفاعی ادارے کا کہنا ہے کہ اس معاہدے کے نتیجے میں پاکستان اپنے ایف-16، بلاک-52 اور مڈ لائف اپ گریڈڈ ایف 16 طیاروں کو اپ ڈیٹ کر کے موجودہ اور مستقبل کے خطرات سے نمٹنے کے لیے اپنی صلاحیتوں کو برقرار رکھ پائے گا۔
خط کے مطابق، اس اپ گریڈ سے پاکستانی ایف-16 طیارے سنہ 2040 تک کارگر رہیں گے۔
ڈی ایس سی اے کا کہنا ہے کہ اِن اپ ڈیٹس کے نتیجے میں پاکستان اور امریکہ کی فضائی افواج کے درمیان جنگی کارروائیوں، مشقوں اور تربیت میں مزید بہتری آئے گی۔
اس معاملے پر ردعمل دیتے ہوئے پاکستان نے کہا ہے کہ امریکہ کی جانب سے ایف 16 طیاروں کی اپ گریڈیشن کی منظوری دونوں ممالک کے مابین معمول کے دفاعی تعاون کا حصہ ہے۔
دفترِ خارجہ کے ترجمان نے جمعرات (11 دسمبر) کو ہونے والی ہفتہ وار بریفنگ میں بتایا کہ امریکہ کی جانب سے ایف 16 طیاروں کی اپ گریڈیشن کے لیے 68 کروڑ 60 لاکھ ڈالر مالیت کے پیکچ کی منظوری دونوں ممالک کے دفاعی تعاون کو ظاہر کرتی ہے۔ انھوں نے اس فیصلے کو خوش آئند قرار دیا اور کہا کہ پاکستان امریکہ کے ساتھ تعلقات کو فروغ دینے کا خواہاں ہے۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
پاکستان گذشتہ چار دہائیوں سے اپنی فضائی حدود کی حفاظت اور انسدادِ دہشت گردی سمیت مختلف آپریشنز میں ایف 16 طیارے استعمال کر رہا ہے۔
دفاعی تجزیہ کار محمد علی کا کہنا ہے کہ ایف 16 طیارے پاکستان فضائیہ کے دفاعی لائن میں بہت اہمیت رکھتے ہیں۔
انھوں نے کہا کہ امریکہ اور پاکستان کے درمیان ہونے والی اس ڈیل کی مدد سے پاکستان کو اپنے جہازوں مزید اپ گریڈ کرنے اور انھیں مزید موثر بنانے کا موقع ملے گا۔
بی بی سی سے بات کرتے ہوئے محمد علی نے بتایا کہ پاکستان چاہتا ہے کہ ایف 16 طیاروں کے ریڈار سسٹم کو اپ گریڈ کر کے مزید موثر بنائے تاکہ دہشت گردوں کے ٹھکانوں پر درست نشانہ لگانے کی صلاحیت اور بہتر ہو جائے۔
انھوں نے کہا کہ پاکستان چاہتا ہے کہ ان طیاروں میں نصب فضا سے فضا میں مارک کرنے والے زیادہ جدید میزائل ایمرام کا جدید وریژن ملے۔
اُن کا کہنا ہے کہ پاکستان فضائیہ نے جو اے آئی ایم-120 میزائل سنہ 2006 میں حاصل کیے تھے وہ سی 5 ماڈل تھے، جو ایف-16 سی اور ڈی بلاک 52 کے ساتھ لیے تھے۔ انھوں نے کہا کہ آج اس میزائل کے زیادہ جدید وریژنز موجود ہیں جنھیں پاکستان حاصل کرنا چاہتا ہے۔
تجزیہ کار محمد علی کا کہنا ہے کہ پاکستان چاہتا ہے کہ ایف 16 طیاروں کے ایونکس سوئیٹ کو بھی اپ گریڈ کرے۔
یاد رہے کہ اِس سے قبل اکتوبر میں امریکی دفاعی کمپنی ریتھیون کو امریکی انتظامیہ کی جانب سے جاری کردہ خریداروں کی فہرست میں ترمیم کی گئی تھی اور یہ کمپنی پاکستان کو بھی جدید درمیانے فاصلے کے فضا سے فضا میں مار کرنے والے میزائل (ایمرام) فروخت کرنے کی اجازت ملی تھی۔
پاکستان فضائیہ کے پاس اس وقت جدید ترین چینی ساختہ طیارے موجود ہیں۔ ان فورتھ جنریشن لڑاکا طیاروں کی موجودگی کے باوجود پاکستان کی فضائیہ میں ایف 16 طیارے اہمیت کے حامل ہیں۔
پاکستان کی فضائیہ کے پاس اس وقت تین ملک کی ٹیکنالوجی کے حامل لڑاکا طیارہ ہیں۔ ان ممالک میں چین، امریکہ اور فرانس شامل ہیں۔
پاکستان ایئر فورس اس وقت فرانس کے میراج طیارے، امریکہ کے ایف 16 اور سی 130 طیارے اور چین کے جے 10 سی اور جے ایف 17 تھنڈر لڑاکا طیارے استعمال کر رہا ہے۔
پاکستان اپنی دفاعی حدود کی حفاظت کے لیے ان طیاروں کی صلاحیت کے مطابق انھیں مختلف انداز میں استعمال کرتا ہے۔
تجزیہ کاروں کا کہنا ہے کہ پاکستان فضائیہ نے ان تینوں ممالک کی ٹیکنالوجیز کے حامل طیاروں کو بروقت اور موثر انداز میں استعمال کیا ہے اور اِن کی مرمت اپ گریڈیشن اور ٹریننگ کا ایک جامع نظام  بھی ترتیب دیا ہے۔
پاکستان کے پاس امریکی ٹیکنالوجی کے حامل ایف 16 طیارے اور سی 130 کے علاوہ ٹی 37 تربیتی جہاز موجود ہیں۔
تجزیہ کار محمد علی کا کہنا ہے کہ پاکستان کے موجود چینی ساختہ جے 10 سی، اور جے ایف 17 بلاشبہ بہت جدید اور مؤثر لڑاکا طیارے ہیں جو 200 کلومیٹر کے فاصلے سے بھی ہدف کو نشانہ کرنے کی صلاحیت رکھنے والے پی ایل 15 میزائل سے لیس ہیں۔
انھوں نے کہا کہ ایف 16 پاکستان فضائیہ کا ایک کامیاب اور جدید طیارہ ہے جو پاکستان فضائیہ گذشتہ 40 برسوں سے مہارت کے ساتھ استعمال کر رہی ہے۔
محمد علی کا کہنا ہے کہ ایف 16 دیگر لڑاکا طیاروں کی نسبت کم خرچ، مؤثر، ایزی ٹو مینٹن اور ایزی ٹرین انتہائی قابلِ بھروسہ طیارہ ہے اور یہ فیفتھ جنریشن طیاروں کے مقابلے میں سستا ہے۔
ایف 16 طیاروں نے پاکستان کی انسداد دہشت گردی کی آپریشنز میں بہت اہم کردار ادا کیا ہے۔ محمد علی کے بقول گذستہ 25 برسوں میں پاکستان نے 80 فیصد آپریشنز میں انھیں طیاروں کے ذریعے دہشت گردوں کے اہداف کو انتہائی درستگی کے ساتھ نشانہ بنایا ہے۔
سنہ 1972 میں جب ہلکے جنگی طیاروں کی ضرورت محسوس ہوئی تو جنرل ڈائنامکس نامی امریکی کمپنی نے ایف 16 طیارے بنائے۔ اس طیارے کا نام ’فائٹنگ فالکن‘ یعنی ایف 16 تھا۔
یہ سنگل سیٹ، سنگل انجن والے جیٹ طیارے تھے جو آواز سے دگنی رفتار سے اُڑ سکتے تھے اور میزائلوں اور بموں کی ایک رینج لے جانے کی صلاحیت رکھتے تھے۔ جنرل ڈائنامکس نامی یہ امریکی کمپنی بعد میں لاک ہیڈ مارٹن کارپوریشن کا حصہ بن گئی۔
اس طیارے کی پہلی کھیپ سنہ 1978 میں امریکی فضائیہ میں پہنچی تھی۔ امریکہ نے پاکستان کے علاوہ بحرین، بیلجیئم، مصر، تائیوان، ہالینڈ، پولینڈ، پرتگال، تھائی لینڈ جیسے ممالک کو ایف 16 طیارے دیے ہیں۔
پاکستان اپنے دفاع کے لیے جنگی طیاروں سمیت مختلف قسم کا اسلحہ اور جنگی سازو سامان امریکہ سے خریدتا رہا ہے جسے نہ صرف دہشتگردی کے خلاف جنگ میں استعمال کیا جاتا رہا ہے بلکہ مشرقی سرحد کی حفاظت کے لیے بھی اسی پر انحصار رہا ہے۔
پاکستان اور امریکہ میں ایف 16 طیاروں کے پروگرام کا آغاز سنہ 1981 میں ہوا تھا جب افغانستان میں سوویت یونین نے مداخلت کی تھی۔ اُس وقت امریکہ نے پاکستان کو ایف سولہ طیارے فروخت کرنے کی حامی بھر لی تھی تاکہ انھیں سویت یونین اور افغان طیاروں کے خلاف استعمال کیا جا سکے۔
سویت یونین اور افغان طیارے ترتیب وار سرحد پار کر کے مجاہدین کے تربیتی کیمپوں کو نشانہ بناتے تھے۔ سنہ 1986 سے 1990 کے دوران پاکستانی ایف 16 طیاروں نے کم از کم 10 افغان اور روسی طیارے، ہیلی کاپٹر اور ٹرانسپورٹ طیارے مار گرائے تھے۔
تاہم 1990 میں امریکہ نے پاکستان کے جوہری پروگرام پر تحفظات کا اظہار کرتے ہوئے وہ 28 ایف سولہ طیارے پاکستان کو دینے سے انکار کیا جس کے لیے پاکستان 658 ملین ڈالر کی رقم ادا کر چکا تھا۔ یہ رقم بعدازاں پاکستان کو واپس کر دی گئی تھی۔
لیکن پھر سنہ 2001 میں صورتحال بدلی۔ امریکہ میں ورلڈ ٹریڈ سینٹر پر القاعدہ کے دہشت گرد حملے کے نتیجے میں ’وار آن ٹیرر‘ کے آغاز کے بعد امریکہ نے پاکستان کو 18 جدید ترین بلاک 52 ایف سولہ طیارے دینے پر اتفاق کیا جن کی قیمت تقریباً 1.4 ارب ڈالر تھی۔
اِس کے ساتھ پاکستان کو نہ صرف ٹارگٹنگ پوڈز اور الیکڑانک وار فئیر پوڈز بلکہ 52 پرانے ماڈل کے ایف سولہ طیاروں کی اپ گریڈیشن کٹس بھی دی گئی تھیں اور یہ ساز و سامان ملنے کے بعد ایف سولہ طیارے بلاک 52 قسم کے طیاروں کے ہم پلہ ہو گئے تھے۔
سنہ 2011 میں ایف 16 سمیت سی-130، ٹی-37 اور ٹی-33 طیاروں کے پرزوں کے لیے 6۔2 کروڑ ڈالر کے معاہدے کی منظوری دی گئی تھی۔ پھر سنہ 2016 میں امریکہ نے پاکستان کے ساتھ تقریباً 70 کروڑ ڈالر کا معاہدہ کیا، جس کے تحت اسے آٹھ ایف 16 بلاک 52 طیارے فروخت کیے گئے۔
اس کے بعد سنہ 2019 میں پاکستان کی درخواست پر ایف 16 منصوبے میں تکنیکی معاونت کے لیے ٹیکنیکل سکیورٹی ٹیم کے لیے 12 کروڑ ڈالر کے معاہدے کی منظوری دی گئی تھی اور پھر ستمبر 2022 میں امریکی وزارتِ دفاع نے پاکستان کو ایف 16 طیاروں کی دیکھ بھال کے لیے آلات اور سروسز کی مد میں 45 کروڑ ڈالر کے معاہدے کی منظوری دی تھی۔
امریکی ساختہ ایف سولہ طیارے پاکستان کی فضائی جنگی صلاحیت کا اہم حصہ ہیں۔
فارن پالیسی ریسرچ انسٹیٹیوٹ کی سنہ 2020 کی رپورٹ کے مطابق پاکستان کے پاس مجموعی طور پر 85 ایف 16 طیارے ہیں۔
اُن میں سے 66 پرانے بلاک 15 طیارے ہیں اور 19 جدید ترین بلاک 52 ہیں اور یہ طیارے امریکی ٹیکنیکل سکیورٹی ٹیم کی نگرانی میں ہیں۔
اس رپورٹ کے مطابق پاکستان اب تک طیاروں کی دیکھ بھال پر تین ارب ڈالر سے زائد خرچ کر چکا ہے۔
دفاعی تجزیہ کار محمد علی کا کہنا ہے کہ ایف سولہ پاکستان فضائیہ کا ایک کامیاب اور جدید طیارہ ہے جو پاکستان فضائیہ گذشتہ چالیس سال سے مہارت کے ساتھ استعمال کر رہی ہے۔
انھوں نے کہا کہ سویت یونین کے خلاف، انڈیا کے ساتھ تنازعات، فضائی حدود کے دفاع یا پھر دہشت گردوں کے ٹھکانوں کو نشانہ بنانے کی صلاحیت ایف 16 نے اہم کردار ادا کیا ہے۔
اُن کا کہنا تھا کہ 25 سال کے دوران انسدادِ دہشت گردی کے آپریشنز میں ایف 16 طیاروں  کی مدد سے انتہائی موثر کاروائیاں کی گئی ہیں۔
سنہ 2006 میں جب  پاکستان کو ایف 16 طیاروں کا جدید ماڈل بلاک 52 ملا تھا تو امریکی انتظامیہ نے کانگریس سے اجازت لینے کے وقت کہا تھا کہ انسدادِ دہشت گردی کی کارروائیوں میں پاکستان کو ان طیاروں کی ضرورت ہے۔
امریکہ کی جانب سے بارہا یہ کہا گیا ہے کہ پاکستان کو ایف 16 لڑاکا طیارے دفاعی مقاصد کے لیے دیے گئے ہیں اور پاکستان انھیں صرف اپنے دفاع کے لیے استعمال کر سکتا ہے جبکہ جنگی مقاصد یا کسی دوسرے ملک پر حملہ کرنے کے لیے یہ طیارے استعمال نہیں کیے جا سکتے۔
برطانوی خبر رساں ادارے روئٹرز کے مطابق امریکی ساختہ طیارہ استعمال ہونے کی صورت میں یہ امریکہ اور پاکستان کے درمیان جنگی ساز و سامان کی خریداری کے معاہدے کی ممکنہ خلاف ورزی ہو سکتی ہے۔
تاہم اس قسم کے معاہدوں سے متعلق کوئی باقاعدہ معلومات دستیاب نہیں ہیں۔
دفاعی تجزیہ کار محمد علی کا کہنا ہے کہ یہ تاثر درست نہیں ہے اگر پاکستان کی کشیدگی ہوتی تو پاکستان فضائیہ کی اولین ذمہ داری اپنے ملک کا دفاع کرنا ہے۔
محمد علی کا کہنا ہے کہ سنہ 2019 میں آپریشن سوئفٹ ریٹارٹ کے دوران پاکستان فضائیہ نے انڈیا کے پائلٹ ابھینندن کے مگ-21 طیارہ کو بھی ایف 16 طیاروں کے میزائل کی مدد سے نشانہ بنایا تھا۔
انھوں نے کہا کہ پاکستان فضائیہ کا سب سے اہم کام پاکستان کی فضائی حدود کا دفاع ہے اور کسی بھی بیرونی جارحیت کی صورت میں پاکستان کی فضائیہ بشمول ایف 16 طیاروں سے اُس کا دفاع کرے گی۔
پاکستان کے سابق سیکریٹری دفاع لیفٹننٹ جنرل (ر) نعیم لودھی نے بی بی سی سے بات کرتے ہوئے کہا تھا کہ انھوں نے امریکہ اور پاکستان کے درمیان ایسا کوئی دفاعی معاہدہ نہیں دیکھا جس میں ان کے استعمال سے متعلق کسی قسم کی قدغن یا حد موجود ہو۔

### Article 125 ###
ایڈیشنل ڈسٹرکٹ اینڈ سیشن جج اسلام آباد افضل مجوکہ نے جبری گمشدگیوں کے مقدمات کی پیروی کرنے والی وکیل ایمان مزاری اور ان کے شوہر ہادی علی چٹھہ کے خلاف متنازع ٹویٹس کیس میں اپنے تحریری فیصلے میں چند ممالک کو ’دہشتگرد ریاستیں‘ قرار دینے والے پیراگراف کو حذف کروا دیا ہے۔
ایڈیشنل ڈسٹرکٹ اینڈ سیشن جج افضل مجوکا نے 24 جنوری کو اپنے فیصلے میں لکھا تھا کہ ’فی الحال دنیا کے چار ممالک کو دہشتگرد ریاستیں قرار دیا گیا ہے جو کیوبا، ڈیموکریٹک ریپبلک آف کوریا، ایران اور شام ہیں۔‘
جمعرات کو پاکستان کے دفترِ خارجہ  کے ترجمان نے اپنی ہفتہ وار پریس بریفنگ میں اس فیصلے میں چار ملکوں کو دہشتگرد ریاستیں قرار دینے سے متعلق ایک سوال کے جواب میں  کہا تھا کہ ’پاکستان ایسے کسی بیان یا درجہ بندی کی تائید نہیں کرتا کیونکہ اقوام متحدہ یا بین الاقوامی قانون کے تحت دہشت گرد ریاستوں کی کوئی سرکاری فہرست موجود نہیں۔‘
دفترِ خارجہ کے ترجمان طاہر حسین اندرابی نے کہا تھا کہ ’یہ فیصلہ معزز جج کی رائے ہے۔ پاکستان یقیناً اس رائے کی تائید نہیں کرتا۔‘
جج افضل مجوکہ کو اس پیراگراف کو حذف کرنے سے متعلق اس مقدمے کے پراسیکیوٹر نے درخواست دی تھی۔
اس پیراگراف کو حذف کرنے کے بارے میں جج افضل مجوکا نے اپنے فیصلے لکھا کہ ان ممالک کا ذکر ’کلیریکل مسٹیک‘ یعنی تحریری غلطی کی وجہ سے ہوا۔
اپنے فیصلے میں انھوں نے لکھا کہ سٹینو گرافر نے فیصلہ لکھتے وقت ان ممالک کے ذکر کو ہٹا دیا تھا تاہم جب اس فیصلے کا حتمی پرنٹ دیا گیا تو اس وقت غلطی سے ان ممالک کا ذکر آ گیا۔
اسلام آباد کی مقامی عدالت نے جبری گمشدگیوں سے متعلق مقدمات کی پیروی کرنے والی انسانی حقوق کی وکیل ایمان مزاری اور اُن کے شوہر ہادی علی چھٹہ کو متنازع ٹویٹس کیس میں الگ الگ دفعات کے تحت مجموعی طور پر 17، 17 برس قیدِ بامشقت کی سزا سُنائی تھی۔
24 جنوری کو جاری کردہ تحریری فیصلے میں لکھا گیا کہ ’پی ای سی اے کے سیکشن 10 کے مطابق، جو بھی شخص سیکشن نو کے تحت جرم کرتا ہے یا کرنے کی دھمکی دیتا ہے، جس کا مقصد قانون کے تحت ممنوعہ تنظیموں، افراد یا گروپوں کے مقاصد کو فروغ دینا ہو، اسے سزا دی جائے گی۔ اب یہ دیکھنا باقی ہے کہ آیا ملزمان نے اپنے ٹویٹس، ری ٹویٹس اور پوسٹس کے ذریعے ممنوعہ افراد یا تنظیموں کے ایجنڈے کو فروغ دیا یا نہیں۔‘
فیصلے کے مطابق ’ملزمان نے اپنے ٹویٹس میں ریاستِ پاکستان کو دہشت گرد ریاست قرار دیا۔ فی الحال چار ممالک کو دہشت گرد ریاستوں کے طور پر نامزد کیا گیا ہے: کیوبا، ڈیموکریٹک ریپبلک آف کوریا، ایران اور شام۔‘
’دونوں ملزمان پیشے کے اعتبار سے وکیل ہیں اور انھیں پوری طرح علم تھا کہ پاکستان دہشت گرد ریاستوں کی فہرست میں شامل نہیں لیکن انھوں نے جان بوجھ کر اپنی ٹویٹس میں پاکستان کو دہشت گرد ریاست قرار دیا، جو درحقیقت کالعدم بی ایل اے اور ٹی ٹی پی کے ایجنڈے کے مطابق ہے۔‘
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
سوشل میڈیا پر کئی افراد یہ سوال پوچھتے نظر آ رہے ہیں کہ کیا جج اپنے فیصلے میں ترمیم کر سکتے ہیں؟
ایمان مزاری کی والدہ اور سابق پی ٹی آئی رہنما شیریں مزاری نے ایکس پر اسی حوالے سے اپنا ردِعمل دیتے ہوئے لکھا کہ ’وہ (جج) قانونی طور پر اس انداز میں فیصلے میں ترمیم نہیں کر سکتے۔‘
بی بی سی کو ذرائع نے بتایا کہ اس مقدمے کی  پراسیکیوشن ٹیم کی جانب سے جج کو ایک درخواست دی گئی تھی جس میں اسی سطر کا حوالہ دیتے ہوئے لکھا گیا تھا کہ یہ غالباً ایک ’کتابت کی غلطی‘ ہے جسے درست کرنے کی درخواست کی جاتی ہے۔
خیال رہے کوڈ آف سول پروسیجر (سی پی سی) 1908 کی دفعہ 152 عدالت کو یہ اختیار دیتی ہے کہ وہ فیصلوں یا احکامات میں موجود کسی بھی کتابت یا طباعتی غلطی کی کسی بھی وقت اصلاح کر سکے۔
اسی طرح ضابطۂ فوجداری کارروائی (سی آر پی سی) کی دفعہ 369 بھی اس عدالت کو یہ اختیار دیتی ہے کہ وہ اپنے فیصلے میں موجود کتابت کی غلطیوں کی درستی کر سکے بشرطیکہ اس سے فیصلے کے اصل متن یا نوعیت پر کوئی اثر نہ پڑے۔
لاہور ہائی کورٹ کے سابق جج شاہ خاور نے بی بی سی کے نامہ نگار شہزار ملک کو بتایا کہ ضابطہ فوجداری کی دفعہ 152 کے تحت اگر کوئی جج فیصلہ سنائے جانے کے بعد یہ سمجھے کہ اس فیصلے میں کوئی چیز غلط تحریر کی گئی تو وہ اس کو درست کر سکتا ہے۔
بی بی سی سے بات کرتے ہوئے انھوں نے کہا کہ جج اس بارے میں خود بھی کارروائی کرسکتا ہے اور اگر کوئی اس غلطی کی نشاندہی کرے یا اس غلطی کو درست کرنے کے لیے کوئی شخص درخواست  دے تو پھر بھی عدالت اس کو منظور کرتے ہوئے درستگی کر سکتی ہے۔
واضح رہے کہ نیشنل سائبر کرائم انویسٹیگیشن اتھارٹی کے سب انسپیکٹر کی مدعیت میں ایمان مزاری، ان کے شوہر ہادی علی چٹھہ اور چند دیگر افراد کے خلاف مقدمہ 22 اگست کو درج کیا گیا تھا، جس میں کہا گیا کہ ملزمان سوشل میڈیا پر ریاستی اداروں کو نشانہ بنا رہے ہیں اور ان کا یہ عمل ریاست مخالف ہے۔
اس مقدمے میں کہا گیا کہ ملزمان سوشل میڈیا پر کالعدم تنظیموں کے بیانیے کی ترویج کر رہے ہیں۔
اس مقدمے میں یہ بھی کہا گیا کہ ملزمان سوشل میڈیا پر منصوبہ بندی کے تحت ریاستی اداروں پر عوام کے اعتماد کو ختم کرنے اور ملک میں بدامنی پیدا کرنا چاہتے ہیں۔
پانچ دسمبر کو ٹرائل کورٹ میں اس کیس کی سماعت کے دوران ایمان مزاری اور اُن کے شوہر ہادی علی چٹھہ نے جج افضل مجوکا کو مخاطب کرتے ہوئے کہا تھا کہ انھیں معلوم ہے کہ ان کے خلاف مقدمہ یکطرفہ طور پر چلایا جا رہا ہے جس میں انھوں نے نہ صرف پراسیکیوشن پر اعتراض اٹھایا بلکہ انھوں نے عدالت پر عدم اعتماد کرتے ہوئے اس مقدمے کو کسی دوسری عدالت میں منتقل کرنے کی درخواست دی تھی۔
اس دوران ایمان مزاری کا کہنا تھا کہ انھیں معلوم ہے کہ انھیں اس مقدمے میں سزا دی جائے گی اور وہ بھی سات سال ہو گی لیکن وہ یہ سزا بھگتنے کے لیے تیار ہیں۔
اس پر جج افضل مجوکا مسکرا دیے اور پراسیکیوٹر کو کہا کہ وہ اس مقدمے سے متعلق حتمی دلائل دیں۔
ملزم ہادی علی چٹھہ نے اس دوران عدالت کو بتایا تھا کہ انھیں ضابطہ فوجداری کی دفعہ 342 کے تحت بیان داخل کروانے اور اپنی صفائی میں گواہ لانے کی اجازت دی جائے، جس پر عدالت نے پراسیکیوشن کو نوٹس جاری کیا تھا۔
ملزم ہادی چٹھہ نے اپنی درخواست کے حق میں خود ہی دلائل دیے تھے اور کہا تھا کہ 342 کا بیان اصل میں ملزم کا ہوتا ہے۔
انھوں نے کہا کہ ہماری معلومات کے مطابق سٹیٹ کونسل نے 342 کا جواب دیا اور وہ 342 کا جواب سٹیٹ کونسل کا ہے ملزمان کا نہیں۔
ہادی چٹھہ نے کہا کہ جب اس مقدمے کی کارروائی کے دوران گواہان پر جرح ہوئی تو سٹیٹ کونسل کو سوالنامہ دے دیا گیا اور پراسیکیوشن نے سٹیٹ کونسل کو سوالنامہ دیا، جس پر ملزم نے انحصار نہیں کیا۔
انھوں نے عدالت کو بتایا کہ انھیں سوالنامہ نہیں دیا گیا جس پر عدالت نے 33 سوالات پر مشتمل سوالنامہ انھیں دیا۔
ہادی چٹھہ کا کہنا تھا کہ ہم سٹیٹ کونسل کے خلاف عدم اعتماد کی درخواست عدالت کو دے چکے ہیں۔
انھوں نے کہا تھا کہ وہ اپنا 342 کا جواب دینا چاہتے ہیں اور اس کے ساتھ ساتھ گواہان کی بھی فہرست ہے اور ان گواہان میں صحافی احمد نورانی کی والدہ، صحافی مدثر نارو کی والدہ، سردار اختر مینگل، شاعر احمد فرہاد، عارفہ نور ودیگر گواہان میں شامل ہیں۔
ہادی چٹھہ نے کہا تھا کہ عدالت اگر چاہے تو گواہان کو سمن بھی کر سکتی ہے۔

### Article 126 ###
گذشتہ روز سے سوشل میڈیا پر آکسفورڈ یونین میں ہونے والی ایک مباحثے کا چرچا ہے جو پاکستان اور انڈیا کے طالب علموں کے درمیان ہوا اور کہا جا رہا ہے کہ پاکستان یہ بحث جیتنے میں کامیاب ہوا۔
27 نومبر کو آکسفورڈ یونین سوسائٹی میں ’انڈیاز پالیسی ٹورڈز پاکستان از آ پاپولسٹ سٹریٹجی سولڈ ایز سیکورٹی پالیسی‘ (India's Policy Towards Pakistan is a Populist Strategy Sold as Securty Policy) کے عنوان سے ایک مباحثہ ہوا تھا جو آکسفورڈ یونین کے صدر موسیٰ حراج اور لندن میں پاکستانی ہائی کمیشن کے مطابق پاکستان نے جیتا۔
27 نومبر کو برطانیہ میں پاکستانی ہائی کمیشن کی جانب سے سوشل میڈیا پلیٹ فارم ایکس پر بتایا گیا کہ ’لندن میں پاکستانی ہائی کمیشن کو افسوس کے ساتھ اعلان کرنا پڑ رہا ہے کہ آخری لمحات میں آکسفورڈ یونین میں منعقد ایک مباحثے میں شرکت کرنے والا انڈین وفد مباحثے سے دستبردار ہو گیا اور اس (انڈین وفد کے شرکت نہ کرنے) کے سبب پاکستان جیت گیا۔‘
تاہم آکسفورڈ یونین سوسائٹی کے صدر موسیٰ حراج نے بی بی سی اردو کو بتایا کہ ’انڈین مہمانوں کے شرکت نہ کرنے کے سبب اس مباحثے میں تین طالب علموں نے پاکستان کی اور تین طالب علموں نے انڈیا کی نمائندگی کی۔ اس مباحثے میں پاکستان جیت گیا۔‘
لیکن یہ معاملہ اتنا بھی سیدھا نہیں کیونکہ اس مباحثے میں متوقع طور پر انڈیا کی نمائندگی کرنے والی ایک شخصیت کا کہنا ہے کہ انھیں بتایا گیا تھا کہ مباحثے میں حصہ لینے والا پاکستانی وفد لندن پہنچا ہی نہیں جس کے سبب انھوں نے اس مباحثے میں حصہ نہ لینے کا فیصلہ کیا۔
آکسفورڈ یونین سوسائٹی کے صدر موسیٰ حراج پاکستانی وزیر برائے دفاعی پیداوار محمد رضا حیات حراج کے بیٹے ہیں۔
انھوں نے بی بی سی اردو کو بتایا کہ اس مباحثے میں سابق وزیرِ خارجہ حنا ربانی کھر، سابق چیئرمین جوائنٹ چیفس آف سٹاف کمیٹی جنرل (ریٹائرڈ) زبیر محمود حیات اور برطانیہ میں پاکستان کے ہائی کمشنر محمد فیصل نے پاکستان کی نمائندگی کرنی تھی۔
تاہم ان کا کہنا ہے کہ جب انڈین نمائندے نہیں آئے تو پاکستان کی نمائندگی کرنے والے وفد نے بھی مباحثے میں حصہ نہیں لیا اور ’انڈیا اور پاکستان کے تین، تین طالب علموں نے اس میں حصہ لیا اور پاکستان یہ مباحثہ جیت گیا۔‘
انڈین وکیل سائی دیپک جے ان شخصیات میں سے ہیں جنھیں اس مباحثے میں انڈیا کی نمائندگی کرنے کے لیے مدعو کیا گیا تھا۔
انھوں نے سوشل میڈیا پلیٹ فارم ایکس پر اپنا مؤقف بیان کرتے ہوئے کہا کہ انھیں 7 جولائی 2025 کو اس مباحثے میں حصہ لینے کے لیے مدعو کیا گیا تھا اور آگاہ کیا گیا تھا کہ انڈین فوج کے سابق سربراہ منوج مکنڈ نراوانے اور ڈاکٹر سبریمنیم سوامی بھی اس مباحثے میں حصہ لیں گے۔
دیپک نے آکسفورڈ یونین کے صدر پر ’سچ نہ بولنے‘ کا الزام عائد کیا تاہم یونین کے صدر موسیٰ حراج نے انڈین وکیل کے تمام الزامات کو جھوٹ قرار دیا ہے۔
ایکس پر اپنے بیان میں دیپک کا کہنا تھا کہ مباحثے سے دو روز قبل انھیں مطلع کیا گیا کہ ڈاکٹر سوامی بیمار ہیں اور منوج منکڈ نراوانے بھی اس مباحثے میں حصہ نہیں سکیں گے۔
ان کا دعویٰ ہے کہ بعد میں آکسفورڈ یونین نے ان سے رابطہ کیا اور بتایا کہ سہیل سیٹھ اور انڈین رکن پارلیمنٹ پریانکا چترویدی نے اس مباحثے میں شرکت کے لیے حامی بھر لی ہے۔
’26 نومبر کو یونین نے کال کر کے اطلاع دی کہ سہیل سیٹھ اور پریانکا چترویدی اتنے چارٹ نوٹس پر نہیں آ سکیں گے۔ یونین نے مجھے برطانیہ میں متبادل تلاش کرنے کو کہا کیونکہ مباحثہ 27 تاریخ کی شام کو تھا۔‘
دیپک کا دعویٰ ہے کہ مصنفین ستیش کے شرما اور مانو کھجوریا نے اس مباحثے میں حصہ لینے کی حامی بھرلی تھی۔ ان کا الزام ہے کہ یونین نے انھیں کال کر کے بتایا کہ پاکستانی وفد لندن میں لینڈ ہی نہیں کیا۔
’چونکہ ہمیں بتایا گیا تھا کہ پاکستانی وفد نہیں آیا تو آکسفورڈ جانے کی کوئی تُک نہیں بنتی تھی۔ اسی لیے ہم لندن میں ہی رُک گئے۔‘
دیپک کی جانب سے ایکس پر کچھ ای میلز کے سکرین شارٹس اور آکسفورڈ یونین کے صدر کا نمبر بھی شیئر کیا گیا ہے۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
بی بی سی ان تمام الزامات اور دعوؤں کی تصدیق نہیں کر سکا۔
آکسفورڈ یونین سوسائٹی کے صدر موسیٰ حراج نے دیپک کے تمام الزامات کو ’سراسر غلط‘ قرار دیا اور کہا کہ ’انڈین وفد مباحثے میں شرکت کے لیے آیا ہی نہیں۔‘
’ہم نے انھیں مدعو کیا تھا اور وہ آئے نہیں۔‘
موسیٰ حراج نے انڈین وفد کے نہ  آنے کی وجہ بیان کرتے ہوئے الزام عائد کیا کہ ’جہاں تک مجھے لگتا ہے کہ انھیں پتا تھا کہ انڈیا نے جو حملے کیے ان کا دفاع نہیں کیا جا سکتا، ان کی خارجہ پالیسی کا دفاع نہیں کیا جا سکتا، مئی میں جو ہوا بین الاقوامی سٹیج پر نہ صرف اس میں پاکستان نے فتح حاصل کی بلکہ یہ ہمارے لیے اخلاقی اور سفارتی فتح بھی ہے۔‘
’انھیں ڈر تھا کہ وہ آکسفورڈ آ کر انڈیا کا دفاع نہیں کر سکیں گے، ان کے لیے انڈیا میں ٹی وی اینکرز سے بات کرنا آسان ہے، وہاں یہ بیٹھ کر اپنے بیانیہ پھِیلاتے ہیں، وہاں کوئی ان کا احتساب نہیں کرتا لیکن جب وہ آکسفورڈ کے تعلیم یافتہ افراد کے سامنے ایسا کریں گے تو ان کو پتا ہے کہ ایک ایک بات کا احتساب کیا جائے گا۔‘
’انھیں معلوم تھا کہ انڈیا کی خارجہ پالیسی اور انڈیا کا آکسفورڈ یونین کے سامعین کے سامنے دفاع نہیں کیا جا سکتا تھا، وہاں ان کا احتساب ہوتا۔‘
انھوں نے دیپک کے الزامات کا جواب دیتے ہوئے کہا کہ دیپک ایک ’ریزرو سپیکر‘ تھے جنھیں ان کی ٹیم نے مدعو کیا تھا۔
انھوں یہ بھی کہا کہ ’دیپک کا اس معاملے سے کوئی لینا دینا ہی نہیں تھا، ہماری آکسفورڈ یونین کی ڈیبیٹ ہوئی ہیں، جس کو ہم چاہتے ہیں مدعو کرتے ہیں۔‘
’ان کو اب یاد آ رہا ہے کہ میرے والد پاکستان میں وزیر ہیں۔ وہ پہلے بھی تین مرتبہ پاکستان کے وزیرِ رہ چکے ہیں اور مجھے اپنے پاکستانی ہونے پر فخر ہے۔‘

### Article 127 ###
پاکستان کے صوبے بلوچستان کی حکومت نے ملک کے متعدد اخبارات میں ایسے افراد کی فہرست جاری کی ہے جو اس کے مطابق شدت پسندی کی متعدد کارروائیوں میں ملوث ہیں۔
بدھ کو صبح اخبارات میں شائع ہونے والی فہرست میں 39 افراد کے نام اور ان کی سر پر رکھے گئے مجوعی طور پر 136 کروڑ روپے سے زیادہ کی انعامی رقوم کی تفصیلات درج تھیں۔ ان افراد میں بیرونِ ملک مقیم قوم پرست رہنما نوابزادہ براہمداغ بگٹی اور نوابزادہ حربیار مری بھی شامل ہیں۔
سرکاری حکام کا یہ الزام ہے کہ بیرون ملک مقیم یہ رہنما بھی سنگین بد امنی کے واقعات میں ملوث ہیں، تاہم یہ شخصیات ان الزامات کو سختی سے مسترد کرتی رہی ہیں۔
کالعدم بلوچ لبریشن آرمی (بی ایل اے) کے سربراہ بشیر زیب اور کپتان رحمان گل کے نام بھی اس فہرست میں شامل ہیں اور حکومت نے ان کے سر کی قیمت 25، 25 کروڑ روپے رکھی ہے۔
خیال رہے اخبارات میں یہ اشتہار ایک ایسے وقت میں شائع کیا گیا ہے جب 31 جنوری کو کالعدم بی ایل اے نے بلوچستان کے 12 شہروں پر حملے کرنے کی ذمہ داری قبول کی تھی۔
حکومتی حکام کے مطابق ان حملوں میں 30 سے زیادہ عام شہری اور 20 سے زیادہ سکیورٹی اہلکار ہلاک ہوئے تھے۔
دوسری جانب حکومت کا دعویٰ ہے کہ ان کے آپریشنز میں 200 سے زیادہ شدت پسند بھی ہلاک ہوئے ہیں۔
سرکاری حکام کے مطابق یہ فہرست بلوچستان حکومت کی ہدایت پر شائع کی گئی ہے، جبکہ ان میں شامل بیرون ملک مقیم شخصیات کی گرفتاری کے لیے بھی کارروائی کا آغاز کیا گیا ہے۔
اس تحریر میں ان شخصیات کا ذکر کیا جا رہا ہے، جن کا نام حکومتی حلقوں کی جانب سے برسوں سے بلوچستان میں شدت پسندی کے حوالے سے لیا جا رہا ہے۔
نوابزادہ براہمدغ بگٹی نواب محمد اکبر خان بگٹی کے پوتے اور نوابزادہ ریحان اکبر بگٹی کے صاحبزادے ہیں۔
نوابزادہ ریحان اکبر بگٹی کی وفات کے بعد نواب محمد اکبر خان بگٹی نے اپنی نگرانی میں براہمدغ کی پرورش کروائی تھی، جس کی وجہ سے دیگر پوتوں کے مقابلے میں وہ نواب بگٹی کے زیادہ قریب تھے۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
اکبر بگٹی تیراکی اور کرکٹ کے کھلاڑی رہے تھے۔ جب وہ اپنی وزارت اعلیٰ کے دور میں کرکٹ کھیلنے سٹیڈیم جاتے تھے تو براہمدغ بگٹی بھی ان کے ساتھ کرکٹ کھیلتے دکھائی دیتے تھے۔
نواب اکبر بگٹی سے قریب رہنے والے صحافیوں کے مطابق وہ براہمدغ کو اپنے جانشین کے طور پر دیکھنا چاہتے تھے، لیکن سابق آمر جنرل ریٹائرڈ پرویز مشرف کے اقتدار میں آنے کے بعد پیدا ہونے والی صورتحال نے اس کا موقع نہیں دیا۔
حالات کی خرابی کے بعد نوابزادہ براہمدغ نہ صرف ڈیرہ بگٹی میں نواب اکبر بگٹی کے ساتھ رہے بلکہ انھوں نے پہاڑوں کا رخ کیا تو تب بھی وہ ان کے ساتھ تھے۔
ان صحافیوں کے مطابق جب نواب اکبر بگٹی نے اپنے گرد بڑھتے ہوئے خطرات دیکھے تو انھوں نے براہمدغ کو افغانستان جانے کی ہدایت کی۔
26 اگست 2006 کو نواب بگٹی کی سکیورٹی فورسز کی کارروائی میں ہلاکت سے قبل براہمدغ بگٹی افغانستان گئے تھے۔
کچھ اطلاعات کے مطابق براہمدغ بگٹی چند سال تک کابل میں مقیم رہے اور وہاں انھوں نے بلوچستان رپبلیکن پارٹی کے نام سے اپنی سیاسی جماعت بنائی۔
ان کے پارٹی کے ترجمان شیرمحمد بگٹی کے مطابق جب ان پر پاکستان اداروں کی جانب سے مبینہ حملوں کے خدشات بڑھنے لگے تو وہ وہاں سے سنہ 2010 میں سیاسی پناہ کے لیے سوئٹزرلینڈ منتقل ہوگئے اور وہ اس وقت سے وہاں مقیم ہیں۔
مطلوب افراد کے حوالے سے شائع ہونے والے اشتہار میں ان کے سر کی قیمت 10 لاکھ روپے مقرر کی گئی ہے۔
نیشنل پارٹی کے سربراہ ڈاکٹر عبدالمالک بلوچ جب صوبے کے وزیر اعلیٰ تھے تو وہ ان سے بات چیت کرنے کے لیے سوئٹزر لینڈ گئے تھے۔
ڈاکٹر مالک بلوچ اپنے متعدد انٹرویوز میں یہ کہتے رہے ہیں کہ نوابزدہ براہمدغ بگٹی حکومت سے بات چیت کے لیے تیار تھے، لیکن ان کے بقول مقتدرہ قوتوں کی رضامندی نہ ہونے کی وجہ سے اس سلسلے پیش رفت نہیں ہوسکی۔
تاہم سکیورٹی اسٹیبلشمنٹ اور نوابزادہ براہمدغ بگٹی کا اس حوالے سے کوئی مؤقف سامنے نہیں آیا ہے۔
گذشتہ کئی برسوں سے براہمدغ بگٹی کے آبائی ضلع ڈیرہ بگٹی میں بدامنی کے سنگین واقعات کے رپورٹ ہونے کی شرح نہ ہونے کے برابر رہ گئی ہے، حالانکہ سنہ 2005 کے بعد دس، پندرہ سال تک ڈیرہ بگٹی اور اس کے متصل بعض اضلاع کے سرحدی علاقوں کا شمار شورش سے سب سے زیادہ متاثرہ علاقوں میں ہوتا تھا۔
بیرون ملک مقیم ہونے کی وجہ سے براہمدغ بگٹی سے رابطہ نہیں ہوسکا، تاہم ماضی میں شدت پسندی کے حوالے سے وہ حکومتی الزامات کو سختی سے مسترد کرتے رہے ہیں۔
نوابزادہ حیربیار مری بلوچستان کے قوم پرست رہنما نواب خیربخش مری کے بیٹے ہیں۔
ان کا تعلق بلوچستان کے ضلع کوہلو کے علاقے کاہان سے ہے۔
ان کی پیدائش کوئٹہ میں ہوئی، تاہم ان کے والد نواب خیر بخش مری نے جلاوطنی کا فیصلہ کیا تو وہ اپنے خاندان کے دیگر افراد کے ہمراہ افغانستان میں مقیم رہے۔ انھوں نے اعلیٰ تعلیم روس سے حاصل کی ہے۔
افغانستان میں ڈاکٹر نجیب اللہ کی حکومت کے خاتمے اور وہاں جنرل رشید دوستم کے قبضے کے بعد جب نواب خیربخش مری نے 1992 میں جلاوطنی کے خاتمے کا فیصلہ کیا تو حیربیار مری بھی واپس آگئے۔
نوابزادہ حیربیار مری 1997 میں ہونے والے عام انتخابات میں اپنے آبائی ضلع کوہلو سے رکن بلوچستان اسمبلی منتخب ہوئے۔
رکن اسمبلی منتخب ہونے کے بعد جب انھوں نے اسمبلی میں رکنیت کا حلف اٹھایا تو انھوں نے پاکستان کا نام نہیں لیا تھا۔ سپیکر کے بار بار اصرار پر انھوں نے پاکستان کہنے کے بجائے ’وطن‘ کہہ دیا تھا۔
وہ سردار اخترمینگل کی قیادت میں بننے والی مخلوط حکومت میں محکمہ مواصلات و تعمیرات کے وزیر بھی رہے ہیں۔ وہ بعد میں برطانیہ گئے اور پھر وہاں سے واپس نہیں آئے۔
حکومت نے نوابزادہ حیربیار مری پر سنگین بدامنی کے واقعات میں ملوث ہونے کے الزامات عائد کرنے کے علاوہ ان کو کالعدم بی ایل اے کے ایک گروپ کا سربراہ قرار دیا ہے۔ تاہم حیربیار مری ان الزامات کو مسترد کرتے رہے ہیں اور ان کا یہ کہنا ہے کہ وہ سیاسی طور پر جدوجہد کررہے ہیں۔
حکومت پاکستان کی جانب سے ماضی میں حیربیار مری کی حوالگی کے لیے کوشش کی گئی تھی لیکن حیر بیار مری کے بقول برطانوی عدلیہ کی وجہ سے ایسا ممکن نہیں ہوسکا۔ اشتہار میں ان کے بارے میں معلومات کی قیمت دس لاکھ روپے مقرر کی گئی۔
صحافی کیا بلوچ کے مطابق بشیر زیب کا تعلق بلوچستان کے ضلع نوشکی کے علاقے احمدوال کے ایک متوسط خاندان سے ہے۔
محمد حسنی قبیلے سے تعلق رکھنے والے بشیر زیب کی ابتدائی تعلیم نوشکی سے جبکہ ہائر سیکنڈری تعلیم ڈگری کالج کوئٹہ سریاب روڈ سے مکمل ہوئی۔
کیا بلوچ کا کہنا ہے کہ بشیر زیب نے پولی ٹیکنیک کالج کوئٹہ سے مکینیکل انجینئرنگ میں ڈپلومہ بھی حاصل کیا اور بعد میں بلوچستان یونیورسٹی میں بلوچ ادب میں ماسٹرز میں داخلہ لیا۔
بشیر زیب کی سیاسی سرگرمیوں کا آغاز پولی ٹیکنیک کالج کوئٹہ سے ہوا۔ انہیں کالعدم بلوچ سٹوڈنٹس آرگنائزیشن (بی ایس او آزاد) کا 2006 سے 2012 تک چیئرمین منتخب کیا گیا تھا۔
مارچ 2013 میں حکومت پاکستان نے بی ایس او آزاد پر پابندی عائد کر دی تھی۔
صحافی کیّا بلوچ کے مطابق سکیورٹی اداروں کی جانب سے بشیر زیب کی گرفتاری کے لیے یونیورسٹی پر کئی بار چھاپے بھی مارے گئے جو ناکام رہے۔
سرکاری حکام کا دعویٰ ہے کہ قندہار میں بی ایل اے کے سابق سربراہ محمد اسلم بلوچ کے مارے جانے کے بعد بشیر زیب کو تنظیم کا سربراہ مقرر کیا گیا تھا۔
کالعدم بی ایل اے کی جانب سے 31 جنوری کو ان کی ایک ویڈیو بھی جاتی کی گئی تھی جس میں وہ دیگر افراد کے ساتھ موٹر سائیکل پر سوار نظر آئے تھے۔
سرکاری حکام کا دعویٰ ہے کہ بشیر زیب بیرون ملک مقیم ہیں اور ویڈیو کے ذریعے یہ تاثر دیا ہے کہ وہ بلوچستان کے کسی حصے میں موجود ہیں۔
یکم جنوری کو کوئٹہ میں ایک پریس کانفرنس سے خطاب کرتے ہوئے وزیر اعلیٰ بلوچستان میر سرفراز بگٹی نے کہا تھا کہ کالعدم تنظیم کی جانب سے ’یہ دکھانے کی کوشش کی گئی ہے کہ وہ بلوچستان میں ہے، لیکن بشیر زیب یہاں نہیں بلکہ افغانستان میں ہیں۔‘
تاہم افغان حکام کی جانب سے اس دعوے کی تصدیق نہیں کی گئی ہے۔
حالیہ حملوں کے بعد نوشکی کے مقامی لوگوں کے مطابق احمد وال میں سرکاری حکام نے بشیر زیب کے طویل عرصے سے خالی خاندانی گھر کو گرا دیا ہے۔ اس حوالے سے سوشل میڈیا پر ویڈیوز اور تصاویر بھی گردش کر رہی ہیں، تاہم سرکاری حکام نے اس کی باضابطہ تصدیق نہیں کی ہے۔
سنگین بدامنی کے واقعات میں مطلوب افراد کے حوالے سے اشتہار میں رحمان گل کا نام بھی شامل ہے، جو کہ سرکاری حلقوں کے مطابق کالعدم عسکریت پسند تنظیم بی ایل اے کے سیکنڈ ان کمانڈ ہیں۔ تاہم کالعدم تنظیم کی جانب سے اس کی تصدیق نہیں کی گئی ہے۔
رحمان گل کے لیے مشہور ہے کہ وہ ایک شاعر بھی ہیں۔
رحمان گل کا تعلق نوشکی کے مینگل قبیلے سے ہے۔ ان کے متعدد رشتہ داروں کی وابستگی قوم پرستی کی تحریکوں سے رہی ہے۔
میر لونگ خان مینگل بھی ان کے قریبی رشتہ دار تھے جو کہ 1970 کی دہائی میں بلوچستان میں ہونے والے فوجی آپریشن میں قلات کے علاقے میں سیکورٹی فورسز کے ساتھ ایک جھڑپ میں مارے گئے تھے، جبکہ بلوچی زبان کے معروف شاعر میر گل خان نصیر بھی ان کے قریبی رشتہ دار تھے۔
سرکاری حکام کے مطابق رحمان گل بھی بیرون ملک مقیم ہیں اور ان کے سر کی قیمت بھی 25 کروڑ روپے مقرر کی گئی ہے۔
بشیر زیب اور رحمان گل کے بعد تیسرے نمبر پر جس مطلوب فرد کی سر کی قیمت سب سے زیادہ ہے وہ میر سفیر احمد ہیں۔
اشتہار میں ان کی عرفیت جیئند بیان کی گئی ہے۔
خیال رہے کہ بشیر زیب کی سربراہی میں بی ایل اے کے بیان یا عسکری کارروائیوں کی جو تفصیل میڈیا کو جاری کی جاتی ہیں وہ جیئند بلوچ کے نام جاری ہوتی ہے۔
تاہم آزادانہ طور پر بی بی سی اس بات کی تصدیق نہیں کرسکا کہ بی ایل اے کے ترجمان یہی جیئند بلوچ ہیں یا نہیں۔
میر سفیر احمد بلوچ کا تعلق بلوچوں کے قبیلے سرپرہ سے ہے اور ان کا بنیادی تعلق ضلع مستونگ کے علاقے کردگاپ سے ہے۔
وہ اعلیٰ تعلیم یافتہ ہیں اور قوم پرست طلبا تنظیم بلوچ سٹوڈنٹس آرگنائزیشن کے مختلف عہدوں پر فائز رہے ہیں۔
سرکاری اشتہار میں ان کے حوالے سے بھی یہ دعویٰ کیا گیا ہے کہ وہ بیرون ملک مقیم ہیں۔
مطلوب افراد کے فہرست میں میر شیر محمد بگٹی کا نام بھی شامل ہے، جن کا تعلق بلوچستان کے علاقے ڈیرہ بگٹی سے ہے۔ ان کا شمار نواب محمد اکبر خان کے قریبی لوگوں میں ہوتا تھا۔
ڈیرہ بگٹی میں حالات کی خرابی کے بعد سے جو لوگ بیرون ملک گئے ان میں شیر محمد بگٹی بھی شامل تھے۔
وہ پہلے افغانستان گئے، جہاں سے وہ نوابزادہ براہمدغ کے ساتھ سوئٹزرلینڈ منتقل ہوگئے۔
وہ بلوچ رپبلیکن پارٹی کے ترجمان ہیں اور برطانیہ اور سوئٹزرلینڈ میں بلوچستان میں مبینہ انسانی حقوق کی پامالیوں کے حوالے سے منعقدہ سیمیناروں اور کانفرنسوں میں شرکت کرتے رہے ہیں۔
اشتہار میں ان کے سر کی قیمت 25 لاکھ روپے مقرر کی گئی ہے۔
بی بی سی نے ان پر سنگین بد امنی کے واقعات میں ملوث ہونے کے الزامات پر ان کا مؤقف حاصل کرنے کے لیے ان سے فون پر رابطے کی کوشش کی، لیکن ان سے رابطہ نہیں ہوسکا۔ تاہم ماضی میں وہ ان الزامات کو مسترد کرتے رہے ہیں۔
محکمہ داخلہ کی جانب سے جاری فہرست میں باقی 33 افراد میں ضلع کچھی کے محمد فاروق عرف کامریڈ کے سر کی قیمت 10 کروڑ روپے، ضلع سبی کے سانگان کے علاقے سے تعلق رکھنے والے جعفر خان کی سر کی قیمت 10 کروڑ روپے، ضلع خضدار کے علاقے توتک کے رہائشی محمد صدیق عرف خالد شریف اور زہری کے مجیب الرحمان عرف کمانڈر آکاش کے سروں کی قیمت پانچ، پانچ کروڑ روپے رکھی گئی ہے۔
ڈیرہ بگٹی سے تعلق رکھنے والے ثنا اللہ کے سر کی قیمت 2 کروڑ، نوشکی سے تعلق رکھنے والے مشتاق مینگل عرف کوہی کے سر کی قیمت پانچ کروڑ، ضلع ہرنائی سے تعلق رکھنے والے ہیبتان کے سر کی قیمت دو کروڑ روپے اور ڈیرہ بگٹی سے تعلق رکھنے والے صمند خان بگٹی کے سر کی قیمت 50لاکھ  روپے مقرر کی گئی ہے۔
اس کے علاوہ اس فہرست میں شامل ریاض گل بگٹی کے سر کی قیمت 25لاکھ روپے مقرر کی گئی ہے۔
باقی افراد کے سروں کی قیمت پانچ لاکھ سے دس لاکھ روپے مقرر کی گئی ہے۔
بلوچستان حکومت کی جانب سے شدت پسندی کے واقعات کے حوالے سے جن افراد کو سب سے زیادہ مورد الزام ٹھہرایا جاتا رہا ہے ان میں ڈاکٹراللہ نذر بلوچ اور بعض دیگر افراد کے نام بھی شامل ہیں۔2016 میں کالعدم بلوچ لبریشن فرنٹ کے سربراہ ڈاکٹر اللہ نذر بلوچ کی سر کی قیمت 50 لاکھ روپے مقرر کی گئی تھیتاہم اب اخبارات میں شائع ہونے والی فہرست میں یہ نام موجود نہیں۔
سرکاری حکام نے 2015 میں ڈاکٹر اللہ نذر بلوچ کے بارے میں یہ دعویٰ کیا تھا کہ وہ ایک آپریشن میں مارے گئے ہیں لیکن کالعدم بلوچستان لبریشن فرنٹ نے اس دعوے کو مسترد کیا تھا۔
ایک اعلیٰ حکومتی عہدیدار نے نام ظاہر نہ کرنے کی شرط پر بی بی سی اردو کو بتایا کہ ایک ’دوسری فہرست آئندہ چند دنوں میں شائع ہوگی اور اس میں ڈاکٹر اللہ نذر بلوچ سمیت دیگر مطلوب افراد کے نام میں شامل ہوں گے۔‘
اس سوال پر کہ اس وقت اس فہرست کی اشاعت کی ضرورت کیوں پیش آئی تو ان کا کہنا تھا کہ بلوچستان میں صورتحال کی بہتری کے لیے ان افراد کی نشاندہی ضروری ہے تاکہ لوگ ان کے بارے میں معلومات شیئر کرنے کے لیے حکومت کے ساتھ تعاون کریں۔
انھوں نے دعویٰ کیا کہ انعام کے بدلے میں لوگوں نے معلومات کی فراہمی کے لیے سی ٹی ڈی سے رابطے  کیے ہیں۔انھوں نے بتایا کہ یہ فہرست وزیر اعلیٰ بلوچستان کی ہدایت پر جاری کی گئی ہے۔
اعلیٰ سرکاری عہدیدار نے مزید کہا کہ بیرون ملک مطلوب افراد کی گرفتاری اور ان کو واپس پاکستان لانے کے لیے اقدامات جاری ہیں۔
انھوں نے کہا کہ اس سلسلے میں عدالتوں سے قانونی تقاضے پورے کرنے کے بعد ان کی فہرست انٹرپول کے حوالے کردی جائے گی۔

### Article 128 ###
یہ ٹھیک دس برس پہلے یعنی 25 دسمبر 2015 کی بات ہے جب پاکستان کے وزیراعظم نواز شریف اپنی بڑی نواسی مہرالنسا کی شادی کے لیے جاتی عمرہ (لاہور) میں اپنے گھر آئے تو اُن کے فون کی گھنٹی بجی۔ فون کال پر دوسری جانب اُن کے انڈین ہم منصب نریندر مودی تھے۔
25 دسمبر کو کرسمس اور بانی پاکستان محمد علی جناح کے یوم پیدائش کی خوشی میں پاکستان بھر میں عام تعطیل ہوتی ہے۔ اِسی روز سنہ 2015 میں نواز شریف کی 66ویں سالگرہ بھی تھی۔
پاکستان کے اُس وقت کے سیکریٹری خارجہ اعزاز چودھری کے مطابق وزیراعظم  مودی نے فون پر پہلے انھیں (نواز شریف) سالگرہ کی مبارکباد دی اور پھر پوچھا کہ کیا وہ افغانستان کے سرکاری دورے سے دلی واپس جاتے ہوئے پاکستان میں رُک سکتے ہیں؟
وزیراعظم  نوازشریف نے جواب دیا: ’ضرور تشریف لائیں، آپ ہمارے مہمان ہیں، آئیں اور میرے ساتھ چائے پیئیں۔‘
مودی کے پاکستان جانے کے منصوبے کا علم انڈیا میں اُن کے اپنے حلقوں کو بھی اُس وقت ہوا جب مودی نے ٹوئٹر پر نہایت غیر رسمی انداز میں لکھا: ’آج لاہور میں وزیرِاعظم نواز شریف سے ملاقات کا منتظر ہوں، دلی واپسی پر راستے میں رُکوں گا۔‘
دورے سے پہلے اتنا کم وقت تھا کہ اسلام آباد سے نہ تو وزیر خارجہ سرتاج عزیز اور مشیر خارجہ طارق فاطمی اور نہ ہی قومی سلامتی کے مشیر ناصر جنجوعہ وقت پر لاہور پہنچ سکے۔
سرتاج عزیز نے اپنی کتاب ’بٹوین ڈریمز اینڈ ریئلیٹیز‘ میں لکھا ہے کہ یہ تاثر یکسر غلط ہے کہ ’نوازشریف نے مودی کو لاہور آنے کی دعوت دی تھی۔‘
’اگر ایسا ہوتا تو یا میں، یا طارق فاطمی لاہور پہنچ چکے ہوتے۔ تین گھنٹے اس سفر کے لیے بہت کم تھے لیکن سیکریٹری خارجہ اعزاز چودھری پہلے ہی لاہور میں تھے، سو وہ اس ملاقات میں شامل ہو پائے۔‘
اعزاز چودھری کے مطابق وہ چھٹی کے باعث اپنے رشتے داروں سے ملنے کے لیے اُس وقت لاہور میں موجود تھے۔
اپنی کتاب ’ڈپلومیٹک فُٹ پرنٹس‘ میں وہ لکھتے ہیں کہ دن تقریباً 11 بجے وہ گالف کے لیے نکل رہے تھے جب انھیں اسلام آباد میں تعینات انڈیا کے ہائی کمشنر ٹی سی اے راگھون نے فون پر بتایا کہ انھیں مطلع کیا گیا ہے کہ دلی واپس جاتے ہوئے وزیراعظم مودی کا ارادہ لاہور میں تھوڑے سے وقت کے لیے رُکنے (سٹاپ اوور) کا ہے۔
’راگھون نے مجھے بتایا کہ وہ لاہور جانے کے لیے گاڑی میں بیٹھ چکے ہیں۔ وقت پر ایئرپورٹ نہیں پہنچ پائیں گے، اس لیے سیدھے (لاہور کے جنوبی علاقے) رائیوِنڈ (میں وزیرِ اعظم نواز شریف کی رہائش گاہ) پہنچیں گے۔‘
’میں نے فوراً وزیراعظم کے ملٹری سیکریٹری کو فون کیا جنھوں نے وزیراعظم سے پوچھنے کے بعد بتایا کہ مودی چند گھنٹے میں آ رہے ہیں اور مجھے ملاقات میں شامل ہونے کا کہا گیا۔‘
’چونکہ یہ ملاقات لاہور میں تھی اور وقت بہت کم تھا، نہ تو سرتاج عزیز اور نہ ہی طارق فاطمی کے لیے ممکن تھا کہ وہ وقت پر پہنچ پاتے۔‘
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
تقریباً چار گھنٹے بعد مودی لاہور میں اُتر چکے تھے۔ نواز شریف نے لاہور کے ہوائی اڈے پر اُن کا استقبال کیا۔
خبر رساں ایجنسی روئٹرز کی ایک خبر کے مطابق نواز شریف نے نریندر مودی کو گلے لگایا تھا۔
اعزاز چودھری لکھتے ہیں کہ یہ کوئی ’رسمی دورہ تو تھا نہیں اور وقت بھی بہت کم تھا۔ ریڈ کارپٹ ہی بچھا پائے اور گارڈ آف آنر بھی متحرک نہ ہو سکا۔‘
وزارت خارجہ کے ایک اہلکار کے حوالے سے روئٹرز نے لکھا کہ نواز شریف نے مودی سے کہا: ’تو آپ آخرکار آ ہی گئے۔‘
مودی نے جواب دیا: ’جی، بالکل۔ میں آ گیا ہوں۔‘
دونوں ہاتھوں میں ہاتھ ڈالے، مسکراتے ہوئے آگے بڑھے۔ وہ ایک ہیلی کاپٹر سے رائیونڈ کے فارم ہاؤس چلے گئے۔
اعزاز چودھری کے مطابق رائیونڈ جانے سے پہلے دو ہیلی کاپٹروں، جن میں سے ایک میں وہ خود بھی سوار تھے، میں وفد کو لاہور کا فضائی دورہ کروایا گیا۔ ’ڈھلتے دن میں لاہور بہت خوبصورت لگ رہا تھا۔ وفد کے کچھ ارکان تو اتنے خوش تھے کہ  فضا سے تصویریں بھی لیں، خاص طور پر لاہور کے جنوب میں بحریہ ٹاؤن میں آئفل ٹاور کی نقل کی۔‘
پاکستان کا یہ دورہ ایک دہائی سے زائد عرصے میں کسی انڈین وزیرِ اعظم کے لیے پہلا دورہ تھا۔
نواز شریف کی سالگرہ تو تھی ہی، لیکن اُن کی خاندانی رہائش گاہ اگلے روز اُن کی نواسی کی شادی کے لیے روشنیوں سے سجی تھی۔
اعزاز چوہدری کے مطابق سٹنگ روم میں وفود کی ملاقات کے لیے صوفوں کی ترتیب بدلی گئی۔ ’وزیراعظم کے ساتھ اُن کے دو بیٹے اور پنجاب کے وزیراعلیٰ شہبازشریف، تب وفاقی وزیر خزانہ اسحاق ڈار اور میں تھے۔ مودی کے ساتھ ان کے مشیر برائے قومی سلامتی اجیت دوول، سیکریٹری خارجہ جے شنکر اور ہائی کمشنر راگھون تھے، جو تب تک لاہور پہنچ چکے تھے۔‘
’پہلے دونوں وزرائے اعظم نے تعلقات کو معمول پر لانے کی ضرورت پر زور دیا۔ دونوں نے اپنے وفود کا تعارف کروایا۔‘
’وزیراعظم کے کہنے پر میں نے دوطرفہ مذاکرات کی بحالی کے لیے حالیہ دو طرفہ رابطوں کے بارے میں بتایا اور کہا کہ اُن کی پائیداری کے لیے دونوں جانب کی تشویش دور کرنے، تناؤ کم کرنے اور ایک دوسرے کو سمجھنے کو فروغ دینے کی ضرورت ہے۔‘
سرتاج عزیز نے اپنی کتاب میں اس دور میں مذاکرات کے بنتے بگڑتے ماحول کے بارے میں یوں لکھا ہے: ’مئی 2014 میں مودی نے اپنی حلف برداری میں شریک نواز شریف کے ساتھ اگست میں خارجہ سیکریٹریز کی ملاقات طے کی۔ لیکن پاکستانی سفیر کے نئی دہلی میں کشمیر کے حریت رہنماؤں کے ساتھ ملاقات پر احتجاج کرتے انڈیا نے یہ ملاقات منسوخ کر دی۔‘
’پھر جولائی 2015 میں روس کے شہر اوفا میں سربراہی ملاقات میں طے پانے والی قومی سلامتی مشیروں کی ملاقات بھی منسوخ کر دی گئی۔‘
سرتاج عزیز لکھتے ہیں کہ ’پھر نومبر 2015 میں، شاید بین الاقوامی دباؤ کے تحت، پیرس ماحولیاتی کانفرنس کی سائیڈلائنز میں مودی نے نوازشریف سے کہا کہ ’آئیے ہم ایک نئی ابتدا کریں۔‘
’نوازشریف نے اتفاق کیا اور کہا کہ وہ نو دسمبر کو اسلام آباد میں ہونے والی ہارٹ آف ایشیا کانفرنس میں انڈین وزیر خارجہ سشما سوراج کا خیرمقدم کریں گے۔ مودی نے کہا کہ ایسا ممکن ہے اگر دونوں ممالک کے سلامتی مشیر اس سے پہلے مل لیں۔ دونوں مشیر چھ دسمبر کو بنکاک میں ملے اور سوراج اسلام آباد کانفرنس میں شریک ہوئیں۔‘
سرتاج عزیز کے مطابق تند و تیز بحث کے بعد دو طرفہ ملاقات میں ’ہم نے آٹھ نکات کے تحت تمام مسائل پر جامع مذاکرات پر اتفاق کیا۔ اس دورے سے ملنے والے مثبت اشارے مزید مستحکم ہو گئے جب 16 دن بعد وزیراعظم مودی لاہور آئے۔‘
اعزاز چودھری لکھتے ہیں کہ لاہور میں مودی کے وفد میں شریک سیکریٹری خارجہ جے شنکر نے ’میری بریفنگ سے اتفاق کیا اور کہا کہ مذاکرات کا عمل شروع کرنے کے لیے وہ جنوری کے وسط میں اسلام آباد آنے کو تیار ہیں۔‘
ان کے مطابق ’جب تک ہماری بریفنگز ختم ہوئیں مودی وفود کے درمیان پڑی میز پر دیکھتے ہوئے کچھ سوچ میں تھے۔ پھر انھوں نے سر اٹھایا اور ہمارے وفد کی جانب دیکھتے ہوئے بولے: ’جنگ کو جنگ (زنگ) لگ گیا ہے، اب جنگ نہیں ہو گی۔‘
’شہباز شریف بولے کہ جنگوں نے غربت اور وسائل کے ضیاع کے سوا کچھ نہیں دیا۔ نواز شریف نے بھی کہا کہ جنگوں نے ہمیں کچھ نہیں دیا۔‘
’مودی نے ڈیزاسٹر مینیجمنٹ جیسے شعبوں میں سارک فورم کے مؤثر استعمال پر زور دیا۔ شہباز شریف نے کہا علاقائی تعاون کے لیے ہم یورپی تجربے سے سیکھ سکتے ہیں۔‘
’مودی نے انڈیا، پاکستان اور بنگلہ دیش کے 1857 کی جنگ آزادی، جو ان تینوں ملکوں کے لوگوں نے اکٹھے لڑی تھی، کی سالانہ تقریب مشترکہ طور پر منانے کی تجویز پیش کی۔ نواز شریف نے سر ہلایا لیکن کہا کچھ نہیں۔‘
’پھر مودی براہ راست نواز شریف سے مخاطب ہوئے: آپ کے واجپائی جی سے بھی تو اچھے تعلقات بن گئے تھے۔ کیوں ایسا ہی ہے نا!‘
’نوازشریف نے اقرار میں سر ہلایا اور یاد کیا کہ کیسے 1999 کے آغاز میں واجپائی کے لاہور دورے نے دو طرفہ تعاون کی نئی روح پھونک دی تھی۔‘
اس موقع پر ہائی ٹی کے تمام لوازمات موجود تھے۔
اعزاز چودھری لکھتے ہیں کہ جب چائے پیش کی جا رہی تھی تو نواز شریف نے کہا کہ ’ہمیں دو طرفہ تعلقات میں پیشرفت کے لیے ٹھوس اور نتیجہ خیز فیصلے لینے کی ضرورت ہے۔‘
’مودی نے اتفاق میں سر ہلایا اور کہا ہمسایوں کے درمیان تعلقات کو معمول کی بات ہونا چاہیے۔ ’آئیے ہم ہائپ کو کرش کریں اور لوگوں کے درمیان تعلق کو بڑھاوا دیں۔‘
’پھر مودی نے انڈیا کے چین کے ساتھ تعلقات کا حوالہ دیا اور کہا کہ مسائل بھی موجود تھے مگر کاروباری رابطے بھی ہو رہے تھے، ایسا ہی پاکستان کے ساتھ بھی ہو سکتا ہے۔‘
اعزاز چودھری کے مطابق یہ میٹنگ تقریباً چالیس منٹ طویل تھی۔ ’پھر مودی ساتھ والے کمرے میں نواز شریف کی نواسی کو ان کی شادی کی مبارکباد دینے گئے۔‘
’چند منٹ بعد سب پھر سے ہیلی کاپٹرز پر سوار ہو کر علامہ اقبال انٹرنیشنل ایئرپورٹ پہنچے۔ وزیراعظم مودی کو الوداع کہنے کے بعد وزیراعظم نواز شریف نے مجھ سے کہا کہ میں ذرائع ابلاغ یا میڈیا کو بتاؤں کہ یہ خیر سگالی دورہ تھا۔ میں نے جو بات چیت ہوئی تھی اس کا خلاصہ میڈیا کے سامنے پیش کر دیا۔‘
’لیکن میڈیا نے اس سے پہلے ہی یہ قیاس آرائی کرنا شروع کر دی تھی کہ مودی کا یہ دورہ نواز شریف کے ساتھ ان کے کسی خفیہ سمجھوتے کا نتیجہ ہے۔ لیکن میرا خیال ہے کہ یہ دورہ اچانک تھا۔‘
منصور ملک کی ڈان اخبار کے لیے خبر کے مطابق ایک سوال کے جواب میں سیکریٹری خارجہ نے بریفنگ کے دوران کہا تھا کہ پاکستان کی سول اور عسکری قیادت متحد ہے اور اس نے دہشت گردی کے خلاف جنگ میں شاندار کامیابیاں حاصل کی ہیں جنھیں ہارٹ آف ایشیا کانفرنس میں شریک 44 وفود نے متفقہ طور پر تسلیم کیا ہے۔
انڈیا پہنچ کر وزیراعظم مودی نے کئی ٹویٹس میں لاہور میں ’وارم ایوننگ‘ کو یاد کیا۔
اپنی ایک ٹویٹ میں انھوں نے لکھا کہ ’ذاتی طور پر نواز شریف صاحب کے اس محبت بھرے رویّے سے بے حد متاثر ہوا ہوں کہ انھوں نے لاہور ایئرپورٹ پر میرا استقبال کیا اور روانگی کے وقت بھی خود ہوائی اڈے تک آئے۔‘
اپوزیشن کانگریس پارٹی کے ترجمان نے اسے ’بدقسمتی‘ قرار دیا کہ لوگوں کو اس دورے کے بارے میں ٹویٹس سے پتا چلا اور کہا کہ پاکستان کے ساتھ انڈیا کے تعلقات ’ایسے خوشگوار نہیں کہ کسی اور ملک سے جاتے جاتے وہاں سٹاپ اوور کر لیا جائے۔‘
نئی دہلی میں کارکنوں نے مودی کے پاکستان دورے کے خلاف احتجاج کرتے ہوئے ان کے پوسٹر نذرِ آتش کیے۔
پاکستان میں زیادہ تر سیاسی اپوزیشن نے مودی کے دورے کا خیرمقدم کیا اور امید ظاہر کی کہ اس سے تعلقات میں بہتری آئے گی۔ پاکستان پیپلز پارٹی کے رہنما اعتزاز احسن نے نجی ٹی وی چینل جیو سے گفتگو میں کہا ’آج پاکستان اور انڈیا دونوں کے لیے ایک اچھا دن ہے۔‘
یہ علامتی قدم جوہری صلاحیت کے حامل ہمسایہ ممالک کے درمیان ابتدائی مفاہمتی عمل میں نئی جان ڈالنے کا باعث بن سکتا تھا۔
تجزیہ کار سی راجا موہن کے مطابق دورے کا مقصد تخریب کار عناصر کو موقع نہ دینا اور مذاکرات کو سیاسی توانائی فراہم کرنا تھا۔
نواز شریف کی سالگرہ نے وزیرِاعظم کو لاہور آنے کے لیے ایک خوشگوار جواز فراہم کیا۔ پاکستانی سرزمین پر انڈین وزرائے اعظم کے دورے یقیناً نایاب رہے ہیں۔ گذشتہ دہائیوں میں یہ صرف آٹھواں موقع تھا اور 11 برس بعد کسی انڈین  وزیرِاعظم کا پہلا دورہ۔
اخبارات کے مطابق وزیرِاعظم نواز شریف نے اپنی نواسی کی شادی کے موقع پر مودی کی تحفے میں دی ہوئی گلابی رنگ کی راجستھانی پگڑی پہنی۔ اور کہا گیا کہ یہ علامتی اقدام دونوں رہنماؤں کے درمیان خیرسگالی اور اعتماد کی عکاسی کرتا ہے۔
لیکن امید کی یہ فضا زیادہ دیر قائم نہ رہ سکی۔
سرتاج عزیز لکھتے ہیں کہ ’دو جنوری 2016 کو پٹھان کوٹ میں دہشت گردانہ حملہ ہوا اورانڈیا نے ایک بار پھر خارجہ سیکریٹریز کی ملاقات منسوخ کر دی جسے جامع مذاکرات کے لیے شیڈول طے کرنا تھا۔‘
’پھر آٹھ جولائی کو (انڈیا کے زیرِانتظام کشمیر میں) کشمیری رہنما برہان وانی سکیورٹی فورسز کے ہاتھوں جان سے گئے اور وہاں طویل تحریک کی ابتدا ہو گئی۔‘
’اس واقعے اور اگلے سال جنوری میں اڑی حملے نے انڈیا اور پاکستان کے باہمی تعلقات کو نئی دشمنانہ پیچیدگیوں سے دوچار کر دیا۔‘

### Article 129 ###
ذہنی صحت کے لیے کئی ادویات اور مشقیں کی جاتی ہیں ایک طریقہ کار میوزک تھراپی بھی ہے، حیدرآباد کے سر کائوسجی انسٹیٹیوٹ میں میوزک تھراپی کس طرح مریضوں کی صحتیابی میں مدد کر رہی ہے۔
دیکھیں ریاض سہیل اور محمد نبیل کی اس رپورٹ میں۔

### Article 130 ###
گوجرانوالہ کے رہائشی مظفر اقبال یاد کرتے ہیں کہ جب نیشنل سائبر کرائم انوسٹیگیشن اتھارٹی (این سی سی ائی اے) کے اہلکاروں نے ان کے گھر چھاپہ مارا تو ان میں سے ایک شخص نے ان کا موبائل فون چھین کر انھیں خاموش رہنے کا کہا تھا۔
گھر پر چھاپہ مارنے اور مقدمہ درج کرنے کی دھمکی دے کر لاکھوں روپے ہتھیانے کے الزام میں پاکستان کے وفاقی تحقیقاتی ادارے (ایف آئی اے) نے این سی سی آئی اے کے تین افسران اور ایک اہلکار سمیت پانچ افراد کے خلاف مقدمہ درج کر کے انھیں گرفتار کیا ہے۔
یہ اہلکار اس وقت ایف آئی اے کی تحویل میں ہیں مگر یہ اپنی نوعیت کا پہلا مقدمہ نہیں ہے۔
اس سے قبل وی لاگر ڈکی بھائی کی اہلیہ کو مقدمے میں پھنسانے کی دھمکی دے کر اور ڈکی بھائی کے خلاف درج مقدمے میں ریلیف فراہم کرنے کے وعدے پر کروڑوں روپے وصول کرنے کے الزام میں نیشنل سائبر کرائم انوسٹیگیشن اتھارٹی کے ایڈیشنل ڈائریکٹر سمیت چھ اہلکاروں کو حراست میں لیا گیا تھا اور ان سے اب تک سات کروڑ روپے سے زیادہ کی ریکوری بھی کی جا چکی ہے۔
اس بار این سی سی آئی اے کے اہلکاروں کے خلاف یہ حالیہ مقدمہ پنجاب کے وسطی شہر گوجرانوالہ میں درج کیا گیا۔
گرفتار ہونے والوں میں این سی سی آئی اے کے دو سب انسپکٹر، ایک اسسٹنٹ سب انسپکٹر اور ایک ہیڈ کانسٹیبل شامل ہیں۔
اس کے علاوہ اس گروہ کے ایک فرنٹ مین کو بھی گرفتار کیا گیا ہے جو مبینہ طور پر ان افسران کی ایما پر لوگوں سے پیسے وصول کرتا تھا۔
این سی سی ائی اے کے ان افسران کے خلاف مقدمہ گوجرانوالہ کے رہائشی مظفر اقبال کی مدعیت میں  درج کیا گیا۔
اس مقدمے میں کہا گیا ہے کہ ڈیڑھ درجن کے قریب افراد ان کے گھر کی دیوار پھلانگ کے اندر داخل ہو گئے اور جس وقت یہ افراد ان کے گھر میں داخل ہوئے تو وہ (مدعی مقدمہ) فون پر اپنے کسی عزیز سے بات کر رہے تھے۔
درخواست گزار کے بقول ان میں سے ایک شخص نے زبردستی ان کا موبائل چھینا اور انھیں خاموش رہنے کا حکم دیا۔
اس مقدمے میں اس بات کا بھی ذکر ہے کہ مسلح افراد نے ان کے چار بیٹوں کی آنکھوں پر پٹی باندھی اور انھیں گھر کے باہر موجود گاڑی میں بیٹھا کر لے گئے اور جاتے ہوئے مدعی مقدمہ کو کہا کہ وہ سائبر کرائم پولیس سٹیشن میں پیش ہوں۔
اس کے علاوہ ملزمان گھر سے جاتے ہوئے 14 قیمتی موبائل، ایک لیپ ٹاپ اور دو گاڑیاں بھی ساتھ لے گئے۔
اس مقدمے میں یہ بھی کہا گیا کہ اسی رات جب مدعی کرائم پولیس سٹیشن پہنچا تو اس کی دو گاڑیاں جو این سی سی آئی کے اہلکار ان کے گھر سے لے کر گئے تھے، تھانے کی پارکنگ میں موجود تھیں۔
مدعی مقدمہ کے بقول جب وہ تھانے پہنچے تو وہاں پر وہ افراد بھی موجود تھے جنھوں نے ان کے گھر پر چھاپہ مارا تھا۔
مظفر اقبال کا کہنا تھا کہ این سی سی آئی اے کا سب انسپکٹر انھیں ایک الگ کمرے میں لے گیا اور ان سے پوچھا کہ ان کا بیٹا کیا کام کرتا ہے، جس پر اس افسر کو بتایا گیا کہ ان کا ایک بیٹا آن لائن ٹریڈنگ کرتا ہے۔
انھوں نے کہا کہ اس کے بعد مذکورہ پولیس افسر نے این سی سی آئی اے کے ایک اور اہلکار اور ان کے مبینہ فرنٹ مین سے مذاکرات کرنے کو کہا۔
مظفر اقبال کے مطابق انھوں نے مذاکرات کے دوران پانچ کروڑ روپے کا مطالبہ کیا اور ساتھ یہ بھی کہا کہ ان کا یہ مطالبہ پورا ہونے کے بعد ان کے چاروں بیٹوں کو مقدمہ درج کیے بغیر رہا کر دیا جائے گا۔
انھوں نے کہا کہ وہ اتنی رقم تو نہیں دے سکتے تاہم طویل مذاکرات کے بعد 30 لاکھ روپے میں ڈیل طے ہو گئی۔
اس مقدمے میں اس بات کا بھی ذکر ہے کہ شکایت کنندہ نے کہا کہ وہ اپنی نئی گاڑی بطور ضمانت ان کے پاس رکھوا کر جاتے ہیں اور رقم کا بندوبست کر کے آتے ہیں لیکن این سی سی آئی اے کے افسر نے ان کی یہ درخواست یہ کہہ کر مسترد کر دی کہ وہ ساری رقم کیش میں وصول کریں گے۔
مظفر اقبال کے مطابق این سی سی آئی اے کا ایک اور سب انسپکٹر اور ایک نامعلوم شخص ان کی گاڑی کو لے کر راولپنڈی بائی پاس کے قریب واقع شو روم پر گاڑی کی قیمت لگوانے کے لیے لے گئے لیکن گاڑی کا سودا نہ ہوا۔
مقدمے میں اس بات کا بھی ذکر ہے کہ شکایت کنندہ نے اپنے بیٹے کے ایک دوست سے رابطہ کیا اور ان سے 15 لاکھ روپے بطور قرض لیے جبکہ پانچ لاکھ روپے کا مزید بندوبست کر کے مجموعی طور پر 20 لاکھ روپے این سی سی آئی اے اہلکاروں کو دیے۔
مدعی مقدمہ نے یہ 20 لاکھ روپے این سی سی آئی اے کے اہلکار کو دیے جس پر اہلکار نے اپنے افسر سب انسپکٹر کو فون کر کے کوڈ ورڈ میں بتایا کہ ’20 لیٹر پیٹرول آ گیا۔‘
انھوں نے کہا کہ باقی ماندہ دس لاکھ روپے اگلے تین روز میں ادا کرنے کے حوالے سے ان سے ایک سادہ کاغذ پر دستخط اور انگوٹھا لگوایا گیا جس کے بعد ان کے چاروں بیٹوں کو رہا کر دیا گیا۔
مدعی مقدمے کے بقول ان کے ایک بیٹے نعمان نے رہائی کے بعد بتایا کہ این سی سی ائی اے اہلکاروں نے نہ صرف انھیں جسمانی تشدد کا نشانہ بنایا بلکہ ان کے بینک اکاونٹ تک رسائی حاصل کر کے وہاں سے 3300 امریکی ڈالر بھی نکال لیے۔
اس مقدمے میں اس بات کا بھی ذکر ہے کہ این سی سی آئی اے کے حکام نے ان کے بیٹوں سے جو دیگر دستاویزات قبضے میں لے تھیں، ان کو واپس لینے کے لیے مزید 10 لاکھ روپے بھی ادا کیے گئے ہیں۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
اس مقدمے کی تفتیشی ٹیم میں شامل ایک اہلکار نے بی بی سی کو بتایا کہ این سی سی آئی اے کے افسران نے نہ صرف گوجرانوالہ کے ایک تاجر کے گھر پر مسلح ہو کر غیرقانونی ریڈ کیا بلکہ ان کے بچوں کو پہلے اسلحے کے زور پر یرغمال بنایا اور پھر ان بچوں کے خلاف مقدمہ درج کرنے کی دھمکی دے کر وہاں سے لاکھوں روپے مالیت کے موبائل اور دیگر سامان اپنے ساتھ لے گئے تھے۔
ایف آئی اے کے ایک اہلکار نے نام ظاہر نہ کرنے کی شرط پر بی بی سی کو بتایا کہ گرفتار کیے گئے ان سرکاری اہلکاروں کے بارے میں ایسی شکایات بھی موصول ہوئی ہیں کہ وہ شہر کے دیگر ایسے افراد جو آن لائن بزنس کرتے ہیں، کو مقدمہ درج کرنے یا ان کے خلاف انکوائری شروع کرنے کی دھمکیاں دے کر ان سے لاکھوں روپے وصول کر رہے ہیں۔
ایف آئی اے کے اہلکار کے مطابق ان اہلکاروں کی طرف سے متعدد افراد کو مبینہ طور پر بلیک میل کر کے ان سے لاکھوں روپے بٹورنے کی متعدد شکایات نہ صرف ایف آئی اے کو موصول ہوئیں بلکہ خفیہ اور حساس اداروں کے پاس بھی ان افراد کے مبینہ طور پر غیر قانونی سرگرمیوں میں حصہ لینے کی مستند رپورٹس آئی تھیں۔
اہلکار کے مطابق خفیہ اداروں اور ایف آئی اے حکام نے ان شکایات کی روشنی میں تحقیقات شروع کیں جس میں ان افسران کو غیر قانونی سرگرمیوں میں ملوث ہونے اور اپنے اختیارات کا غلط استعمال کرنے کا مجرم گردانا گیا۔
ایف آئی اے اہلکار نے بی بی سی کو بتایا کہ ملزمان کے خلاف مقدمہ درج کرنے کے بعد پیسوں کی ریکوری کے لیے ان کا جسمانی ریمانڈ حاصل کیا گیا۔
اہلکار کے مطابق ملزمان کے قبضے سے اب تک 10 لاکھ روپے کی ریکوری ہو چکی ہے۔ انھوں نے کہا کہ اس گینگ میں شامل عام افراد کی گرفتاری کے لیے بھی چھاپے مارے جا رہے ہیں۔

### Article 131 ###
دو درجن سے زائد مسلح افراد ایک طرف کھڑے ہیں اور اُن کے درمیان ایک شحص موجود ہے جس کی آنکھوں پر پٹی باندھی گئی ہے۔ اِن سب کے سامنے موجود ایک شخص فیصلہ سُنانے کے انداز میں کہتا ہے کہ 'اِس نے اپنی ماں، باپ اور بہن کو قتل کیا ہے اور اپنا جرم تسلیم کیا ہے، اسے یہاں موجود لوگوں کے سامنے سزا دی جائے گی' اور پھر یہ فیصلہ سنائے جانے کے بعد مسلح افراد میں موجود ایک شخص آنکھوں پر پٹی بندھے آدمی پر فائرنگ کر دیتا ہے۔
یہ ویڈیو، جسے ابتدا میں کالعدم تحریک طالبان پاکستان کے پروپیگنڈا اکاؤنٹس سے شیئر کیا گیا تھا، گذشتہ چند روز سے پاکستان کے سوشل میڈیا پر موجود ہے۔
اس ویڈیو میں نظر آنے والا شخص، جس کی آنکھوں پر پٹی بندھی تھی اور جس پر فیصلہ سنائے جانے کے بعد فائرنگ کی گئی تھی، جنوبی وزیرستان کے علاقے مکین کا رہائشی رحمان الدین ہے۔
وزیرستان اپر کے ضلعی پولیس افسر ارشد خان نے بی بی سی اُردو کو بتایا کہ رحمان الدین نامی شخص پر الزام تھا کہ اِس نے اپنے والد، سوتیلی والدہ اور سوتیلی چھوٹی بہن کو قتل کیا تھا اور اس کے بعد یہ شخص مفرور ہو گیا تھا۔ ارشد خان کے مطابق پولیس ملزم رحمان الدین کی گرفتاری کے لیے چھاپے مار رہی تھی۔ انھوں نے کہا کہ ملزم کے ہاتھوں ہلاک ہونے والے اہلخانہ کے قتل کی ایف آئی آر 19 دسمبر کو درج کر لی گئی تھی اور تحقیقات کی جا رہی تھیں۔
ڈی پی اور ارشد خان کا کہنا ہے کہ اب مفرور ملزم رحمان الدین کے قتل کی تصدیق ہو گئی ہے اور اب اس واقعے کے بارے میں مزید معلومات حاصل کی جا رہی ہیں۔
یونین کونسل مکین کے چیئرمین امان اللہ نے بی بی سی اُردو کو بتایا کہ اہلخانہ کو قتل کرنے کے بعد مفرور ملزم رحمان الدین اپنے ساتھ اسلحہ لے کر گیا تھا اور علاقے میں لوگ بھی اس سے خوفزدہ تھے اور یہ بات سامنے آئی تھی کہ والدین کو قتل کرنے کے بعد وہ دیگر کچھ افراد کو بھی مارنا چاہتا تھا۔
انھوں نے مزید بتایا کہ والدین کو قتل کرنے کے بعد وہ پہاڑوں میں روپوش تھا اور پولیس اس کے گرفتاری کے لیے اُن علاقوں میں جا رہی تھی لیکن وہ گرفتار نہ ہو سکا۔ انھوں نے دعویٰ کیا کہ بعدازاں مفرور ملزم کو پہاڑوں پر موجود طالبان نے پکڑ لیا تھا۔
امان اللہ کے مطابق رحمان اللہ کی طالبان کے ہاتھوں گرفتاری کی اطلاع یہاں علاقے میں پہنچ گئی تھی اور رحمان الدین کے بھائیوں کو بھی اس بارے میں اطلاع فراہم کر دی گئی تھی۔
انھوں نے دعویٰ کیا کہ طالبان کی جانب ملزم رحمان اللہ کو سزا سنائے جانے اور بعدازاں قتل کیے جانے کی جو ویڈیو جاری کی گئی ہے اُس میں رحمان الدین کے بھائی بھی موجود تھے۔ انھوں نے کہا کہ اس ویڈیو میں سزا سنانے والا شخص بھی کہہ رہا ہے کہ رحمان الدین نے اپنے جرم کا اعتراف کیا ہے اور یہ کہ اُن کے بھائی کی موجودگی میں ملزم کو یہ سزا سنائی جا رہی ہے ۔
امان اللہ کے مطابق طالبان کے ہاتھوں قتل کے بعد رحمان الدین کی میت علاقے میں لائی گئی تھی اور نماز جنازہ کے بعد اس کی تدفین کر دی گئی تھی۔ رحمان الدین کے ایک رشتہ دار نے بھی بی بی سی کو اس واقعے کی تصدیق کی اور بتایا کہ طالبان شدت پسندوں نے ہی رحمان الدین کو سزا سنانے کے بعد فائرنگ کرکے قتل کر دیا تھا۔ انھوں نے اس بات کی تصدیق بھی کی کہ رحمان الدین کی میت علاقے میں لائی گئی اور نماز جنازہ ادا کرنے کے بعد اس کی تدفین کی دی گئی تھی۔
مکین پولیس سٹیشن میں سرکاری مدعیت میں درج ایف آئی آر میں کہا گیا ہے کہ تھانہ مکین کے ایس ایچ او امان الدین 19 دسمبر کے روز معمول کی گشت پر تھے جب انھیں اطلاع ملی کہ ایک مکان میں فائرنگ کا واقعہ پیش آیا ہے۔
ایف آئی آر کے مطابق پولیس ٹیم جب جائے وقوعہ پر پہنچی تو وہاں مکان میں ایک بزرگ شخص، شاہ جہاں، زخمی حالت میں پڑے تھے جبکہ اُن کی اہلیہ اور ایک بیٹی کو فائرنگ کرکے قتل کیا گیا تھا۔ زخمی شاہ جہاں بھی بعدازاں زخموں کی تاب نہ لاتے ہوئے دم توڑ گئے تھے۔
اس ایف آئی آر کے مطابق تھانہ مکین کے اہلکاروں کو عینی شاہدین نے بتایا ہے کہ شاہ جہاں کے بیٹے رحمان الدین نے اپنے والد ، سوتیلی والدہ اور سوتیلی بہن پر فائرنگ کی ہے اور اس کے بعد ملزم فرار ہو گیا۔ ایف آئی آر میں لکھا گیا ہے کہ وجہ عناد ابھی معلوم نہیں ہے۔
مکین کے مقامی رہائشیوں کا دعویٰ ہے کہ ملزم رحمان الدین نشے کا عادی تھا اور کوئی باقاعدہ کام نہیں کرتا تھا۔
مکین تھانے کے ایک اہلکار کے مطابق انھوں نے ملزم کی گرفتاری کے لیے چھاپے مارے، لیکن وہ قریب پہاڑوں میں روپوش ہو گیا تھا۔ انھوں نے دعویٰ کیا کہ ان پہاڑوں میں طالبان شدت پسندوں کی موجودگی کی اطلاعات بھی ملتی رہتی ہیں۔
رحمان الدین کے رشتہ دار نے نام ظاہر نے کرنے کی شرط پر بتایا کہ فرار ہونے کے تین بعد اسے طالبان شدت پسندوں نے پکڑ لیا تھا۔
پاکستان کے صوبہ خیبرپختونخوا میں حالیہ مہینوں کے دوران کالعدم تحریک طالبان پاکستان کی شدت پسندانہ کارروائیوں میں اضافہ ہوا ہے۔ خیبرپختونخوا کے مختلف علاقوں میں سکیورٹی فورسز اور پولیس پر حملوں کے ساتھ ساتھ مختلف علاقوں سے تعلق رکھنے والے سرکاری ملازمین کے اغوا کے واقعات بھی تواتر سے پیش آتے رہتے ہیں اور بعدازاں طالبان کے پروپیگنڈا چینلز سے مغوی اہلکاروں کی ویڈیوز بھی جاری کی جاتی رہی ہیں۔
شدت پسندی سے زیادہ متاثرہ علاقوں سے تعلق رکھنے والے شہریوں کا یہ دعویٰ بھی ہےکہ شدت پسند اپنا نام نہاد نظام انصاف رائج کرنے کے لیے مقامی لوگوں کو تلقین بھی کرتے ہیں۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
صحافی احسان اللہ ٹیپو محسود نے بی بی سی بات کرتے ہوئے بتایا کہ طالبان اپنے نظام انصاف کو بہتر نظام سمجھتے ہیں اور اس کے لیے دلائل بھی دیتے رہے ہیں۔ اُن کا کہنا تھا کہ طالبان کی جانب سے کسی ملزم کو سزا دینے کا یہ اپنی نوعیت کا پہلا واقعہ نہیں ہے بلکہ ماضی میں بھی اس طرح کے واقعات پیش آ چکے ہیں۔
انھوں نے کہا کہ گزشتہ برس ستمبر کے مہینے میں جنوبی وزیرستان میں ہی ایک امام مسجد کو مختلف الزامات کی بنیاد پر طالبان نے قتل کر دیا تھا۔ احسان اللہ ٹیپو کے مطابق اس کے بعد مقامی لوگوں سے معلوم ہوا کہ امام مسجد کو غلط معلومات پر قتل کیا گیا ہے۔
ان کے مطابق ’اس واقعے کے بعد بھی ایک ویڈیو جاری کی گئی تھی جس میں مقامی لوگ کی موجودگی میں طالبان اپنے ہی ایک عہدیدار کو قتل کر دیتے ہیں جس پر الزام تھا اس نے غلط معلومات فراہم کی تھیں اور ویڈیو میں موجود شخص دعویٰ کرتا ہے کہ اُن (طالبان) کا نظام انصاف ہر ایک کے لیے برابر ہے۔‘
اُن کا کہنا تھا کہ متوازی نظام انصاف کا معاملہ صرف پاکستان تک محدود نہیں بلکہ شدت پسند تنظیموں نے متعدد ممالک میں اسی طرح کی متوازی عدالتیں قائم کر رکھی ہیں جس کی مثالیں سامنے آتی رہتی ہیں۔

### Article 132 ###
عمر نواز صرف سات برس کے تھے جب پاکستان میں ایک ہولناک دہشتگرد حملے نے ان کی زندگی کو بدل کر رکھ دیا۔
16 دسمبر 2014 کو پشاور کے آرمی پبلک سکول پر پاکستانی طالبان کے حملے میں 141 افراد ہلاک ہوئے تھے اور جب عمر کو پتا چلا کہ ان کے بھائی بھی مرنے والوں میں شامل ہیں تو انھوں نے سوچا تھا کہ وہ ’خواب‘ دیکھ رہے ہیں۔
پشاور کے وارسک روڈ پر قائم آرمی پبلک سکول پر مسلح شدت پسندوں نے 16 دسمبر 2014 کو حملہ کر کے طلبہ، اساتذہ اور عملے کے ارکان کو نشانہ بنایا تھا۔ اس حملے کی ذمہ داری تحریک طالبان پاکستان نے قبول کی تھی۔
عمر کے بڑے بھائی احمد کو بھی اس حملے کے دوران بازو میں گولی لگی تھی، جس کے بعد انھیں فوری سرجری کی ضرورت تھی۔
بی بی سی نیوز بیٹ سے بات کرتے ہوئے عمر نے بتایا کہ ’ہمیں احمد کے علاج کے لیے برطانیہ آنا پڑا اور تب ہی ہمیں محسوس ہوا کہ برطانیہ رہنے کے لیے بہترین جگہ ہے۔‘
’مجھے نہیں لگتا تھا کہ پاکستان واپس جانا محفوظ ہو گا۔‘
’یہ میرے خاندان کے لیے دکھ کا وقت تھا خاص طور پر میرے ماں باپ کے لیے جنھوں نے اپنا ایک بیٹا کھو دیا تھا۔‘
عمر اب 18 برس کے ہیں اور ان کا قد چھ فٹ تین انچ ہے۔ اس قتل عام کے 11 برس بعد وہ اب ریکسہیم ایف سی اکیڈمی کا حصہ ہیں اور طہ حال ہی میں پاکستان کی قومی فٹ بال ٹیم کا حصہ بنے ہیں۔
وہ کہتے ہیں کہ ’میرے بھائی کے ساتھ جو کچھ ہوا، اس کو دیکھنے کے بعد جب میں پہلی بار برمنگھم آیا تو میں صدمے کا شکار تھا کہ اگر یہ سب دوبارہ ہو گیا تو؟‘
’لیکن جب میں سکول گیا تو میں نے خود کو بہت محفوظ محسوس کیا۔ مجھے واقعی سکون ملا۔‘
عمر نے پرائمری سکول میں صرف چار ماہ کے بعد انگریزی سیکھ لی اور اپنے مقامی پارک میں فٹبال کھیلنا شروع کر دیا۔
وہ یاد کرتے ہیں کہ انھوں نے ’فٹبال کے لیے بنیادی پریکٹس شروع کر دی۔‘
عمر نے اپنے والدین سے کہا کہ وہ انھیں مقامی فٹبال ٹیم بورن ویل ایف سی میں شامل کروائیں، جہاں انھیں پریمیئر لیگ میں وولور ہیمپٹن ایف سی کے لیے سکاؤٹ کیا گیا۔ اس کے بعد وہ ریکسہیم ایف سی اکیڈمی کا حصہ بنے۔
عمر جو مانچسٹر سٹی کے بڑے فین ہیں، کہتے ہیں کہ ’میرا سٹائل ہالینڈ جیسا ہے، میں ان کی طرح کھیلتا ہوں۔‘
واضح رہے کہ ایرلنگ براٹ ہالینڈ ناروے کے پیشہ ور فٹبالر ہیں جو پریمیئر لیگ کلب مانچسٹر سٹی اور ناروے کی قومی ٹیم کے لیے بطور سٹرائیکر کھیلتے ہیں۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
عمر اس بارے میں مذاق کرتے ہوئے بتاتے ہیں کہ جلد ہی ان کے والد نے انھیں روزانہ کی بنیاد پر 14 ابلے انڈے، چکن بریسٹ اور چاول کھلانا شروع کر دیے تاہم اسی ڈسپلن کی وجہ سے وہ نومبر میں شام کے خلاف پاکستان کی قومی فٹبال ٹیم کے لیے کھیلتے ہوئے پہلی بار بین الاقوامی سطح پر سامنے آئے۔
اس کے لیے انھیں پہلی بار پاکستان واپس جانا پڑا جو ایک تلخ تجربہ تھا۔
وہ کہتے ہیں کہ ’یہ میرے لیے پریشان کن تھا۔ اس جگہ پر میں نے اپنے بھائی کو کھویا تھا۔‘
لیکن عمر اس بات کے لیے پر عزم تھے کہ وہ سانحے کو خود پر سوار نہیں ہونے دیں گے۔
وہ کہتے ہیں کہ ’مجھے جانا پڑا۔ پاکستان میرا ملک ہے۔ یہ بہت بڑا لمحہ تھا۔‘
’میرے جس بھائی کی موت ہوئی، وہ یقیناً مجھے دیکھ کر فخر محسوس کرتا۔ کاش وہ مجھے پاکستان کے لیے کھیلتا دیکھنے کے لیے زندہ ہوتا۔‘
’ہجوم میں شاید وہ ہی میرا سب سے پڑا سپورٹر ہوتا۔‘
عمر کو پشاور میں گزرے اپنے بچپن کے بارے میں زیادہ کچھ یاد نہیں لیکن ایک چیز جو انھیں یاد ہے کہ وہ اپنے دونوں بھائیوں کے ساتھ کرکٹ کھیلتے تھے۔
وہ کہتے ہیں کہ ’یہ مجھے ہمیشہ یاد رہے گا، خاص کر کے اپنے اس بھائی کے ساتھ کرکٹ کھیلنا جسے میں نے کھو دیا۔‘
’میرا اور اس کا ہمیشہ مقابلہ رہتا۔ وہ مجھے ہرا دیتا تھا کیونکہ وہ بہت اچھا کرکٹر تھا۔‘
عمر کہتے ہیں کہ اس حملے میں بچ جانے ان کے دوسرے بھائی احمد نے بھی انھیں بہت متاثر کیا۔
وہ کہتے ہیں کہ ان کے بڑے بھائی ان کے لیے رول ماڈل ہیں۔
واضح رہے کہ عمر کے بھائی احمد سنہ 2022 میں آکسفرڈ یونیورسٹی یونین کے صدر تھے۔
عمر کہتے ہیں کہ ’وہ میری بہت حوصلہ افزائی کرتے ہیں۔ ہم سب ان پر فخر محسوس کرتے ہیں، خاص طور پر ان کے بازو میں گولی لگنے کے بعد۔‘
ایمان نے بھی عمر کے اس سفر میں بہت اہم کردار ادا کیا۔ ’میں اچھا کھیلوں یا برا لیکن میں ہمیشہ دعا کرتا ہوں اور اللہ کا شکر ادا کرتا ہوں۔ اچھے یا برے وقت میں اللہ سے جڑے رہنا اچھا ہے۔‘
عمر مزید بین الاقوامی میچز میں بہترین کارکردگی کا مظاہرہ کرنے کے لیے پرعزم ہیں۔
وہ کہتے ہیں کہ ’مستقبل میں آپ پاکستانی ہالینڈ کو دیکھیں گے۔‘
’امید ہے کہ میں پاکستان کے لیے سب سے زیادہ گول کروں گا اور یہ بہت بڑی کامیابی ہو گی۔ اچھی چیزیں آنے والی ہیں۔‘
’میں صرف اپنے خاندان اور بھائی کو فخر محسوس کرنے پر توجہ مرکوز کرنا چاہتا ہوں۔‘

### Article 133 ###
امریکی صدر ڈونلڈ ٹرمپ چاہتے ہیں کہ غزہ میں امن منصوبے کے دوسرے مرحلے تک جلد پہنچا جائے۔ تاہم انھوں نے خبردار کیا ہے کہ اگر حماس نے جلد ہتھیار نہ ڈالے تو اسے ’بہت سخت نتائج‘ کا سامنا کرنا پڑے گا۔
ٹرمپ نے یہ بات فلوریڈا میں اسرائیلی وزیر اعظم بنیامین نتن یاہو سے ملاقات کے بعد ایک پریس کانفرنس میں کہی۔
اگرچہ غزہ میں اسرائیلی فوج کے حملے جاری ہیں تاہم ٹرمپ کا کہنا ہے کہ اسرائیل نے امن منصوبے پر ’100 فیصد عمل کیا ہے‘۔
انھوں نے مزید کہا کہ اگر ایران نے بیلسٹک میزائل یا جوہری پروگرام دوبارہ شروع کیا تو امریکہ ایک بڑا حملہ کر سکتا ہے۔
امن منصوبے کے دوسرے مرحلے میں غزہ میں ٹیکنوکریٹ حکومت کا قیام، حماس کی جانب سے ہتھیار ڈالنا اور اسرائیلی فوج کا انخلا شامل ہیں۔ ناقدین کا کہنا ہے کہ نتن یاہو اس میں تاخیر کر رہے ہیں اور وہ اسرائیلی فوج کے انخلا سے پہلے حماس کو ہتھیار ڈالنے پر مجبور کرنا چاہتے ہیں۔
حماس کا موقف ہے کہ پوری طرح ہتھیار ڈالنے کا عمل فلسطینی ریاست کے قیام میں پیش رفت کے ساتھ شروع ہونا چاہیے۔ ادھر ٹرمپ نے کہا کہ وہ اسرائیل کے اقدامات سے مطمئن ہیں اور اصل تشویش دیگر فریقین کے رویے پر ہے۔
جنگ بندی کے بعد سے غزہ میں کم از کم 414 فلسطینی اسرائیلی حملوں میں ہلاک ہوئے ہیں۔ جبکہ اسرائیل نے الزام لگایا ہے کہ حماس نے تین اسرائیلی فوجیوں کو ہلاک کیا ہے۔ اسرائیلی فوج کا کہنا ہے کہ اس نے صرف سیزفائر کی خلاف ورزی پر جوابی کارروائی کی تھی۔
پریس کانفرنس کے دوران ٹرمپ نے ایران کو خبردار کیا کہ اگر نئے مقامات پر جوہری ہتھیار بنانے کی کوشش کی گئی تو امریکہ دوبارہ حملہ کر سکتا ہے۔ ایران نے ان الزامات کو 'نفسیاتی جنگ' قرار دیا ہے اور کہا ہے کہ کسی بھی جارحیت کا سخت جواب دیا جائے گا۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
ٹرمپ اور نتن یاہو کی پریس کانفرنس کے دوران ٹرمپ سے پوچھا گیا کہ اگر حماس ہتھیار نہیں ڈالتا تو اگلے اقدامات کیا ہوں گے۔
ٹرمپ نے جواب میں کہا کہ یہ ان کے لیے ’خوفناک‘ ہو گا۔ ’میں نہیں چاہتا کہ ان کے ساتھ ایسا ہو۔ لیکن انھوں نے معاہدہ کیا تھا کہ وہ ہتھیار ڈال دیں گے۔ آپ اسرائیل کو اس کا قصوروار نہیں ٹھہرا سکتے۔‘
امریکی صدر نے یہ بھی کہا کہ ’ہمارے پاس کچھ ایسے ملک ہیں جو (غزہ) جا کر ایسا کروا لیں گے۔ انھوں (اِن ممالک) نے ہمیں کہا کہ ’آپ ہمیں یہ کرنے دیں، اگر وہ خود ایسا نہیں کرتے‘۔ وہ ملک جو اُن (حماس) کے ساتھ تھے، یہ چاہتے تھے کہ معاہدہ ہو جائے، انھوں نے بھی اتفاق کیا کہ تھا (حماس کو) ہتھیار ڈالنے چاہییں۔'
ٹرمپ نے کہا کہ اگر حماس کی جانب سے خود ہتھیار نہیں ڈالے جاتے تو ’وہی ممالک جا کر انھیں صفحہ ہستی سے مٹا دیں گے۔ انھیں اسرائیل کی بھی ضرورت نہیں ہو گی۔‘
ایک سوال کے جواب میں ان کا کہنا تھا کہ ترک صدر اردوغان کو اس معاملے میں کوئی شکایت نہیں ہو گی۔
امریکی صدر کا کہنا تھا کہ ’ہمارے پاس 59 ممالک ہیں جو اس سے اتفاق کرتے ہیں۔ یہ مشرق وسطیٰ میں اصل امن ہے۔۔۔ یہ بڑے ملک ہیں جو مشرق وسطیٰ کے باہر سے بھی ہیں۔ وہ (غزہ میں) اندر جا کر حماس کو مٹانا چاہتے ہیں۔ انھیں اسرائیل کی ضرورت نہیں کیونکہ یہ صحیح اقدام ہو گا۔‘
’اگر وہ (حماس) ہتھیار نہیں ڈالتے تو یہی ممالک انھیں صفحہ ہستی سے مٹا دیں گے۔‘
دریں اثنا ایک الگ سوال کے جواب میں ٹرمپ کا کہنا تھا کہ ابراہیم معاہدوں وسیع کیا جائے گا اور ’کئی ملک اس بارے میں بات چیت کر رہے ہیں۔‘
ان کا کہنا تھا کہ سعودی عرب کے اسرائیل سے ’اچھے تعلقات ہیں اور ایک موقع آئے گا جب وہ ابراہیم معاہدوں پر دستخط کر دیں گے۔‘
خیال رہے کہ نومبر میں اقوام متحدہ کی سلامتی کونسل نے غزہ میں قیامِ امن کے امریکی صدر ڈونلڈ ٹرمپ کی جانب سے پیش کردہ 20 نکاتی منصوبے کے حق میں قرارداد منظور کی تھی۔
سلامتی کونسل میں منظور کردہ قرارداد میں غزہ میں مختلف ممالک کی افواج پر مشتمل ’بین الاقوامی استحکام فورس‘ یا ’انٹرنیشنل سٹیبلائزیشن فورس‘ کا قیام بھی شامل ہے۔
اسرائیلی میڈیا کے مطابق اطلاعات ہیں کہ نتن یاہو اس ملاقات میں ترکی اور پاکستان کو امن فورس میں شامل کرنے کی مخالفت کر سکتے ہیں۔
پاکستان کے وزیر خارجہ اسحاق ڈار سے جمعے کو ایک نیوز بریفنگ میں پوچھا گیا کہ کیا غزہ میں 3500 پاکستانی فوج بھیجے جائیں گے۔
ان کا کہنا  تھا کہ ’اگر ہمیں یہ کہا گیا کہ وہاں جا کر لڑنا شروع کر دیں۔۔۔ حماس کو غیر مسلح کریں اور اُن کی سرنگوں کو جا کر ختم کریں تو یہ ہمارا کام نہیں ہے۔
’وہ ایک مسلمان کو دوسرے سے لڑانے والی بات ہو گی۔ ہم صرف امن قائم رکھنے اور سوشل ورک کے لیے وہاں جانے کو تیار ہیں۔‘
یہ پہلا موقع نہیں ہے کہ جب پاکستان کے دفتر خارجہ یا خود وزیر خارجہ کو غزہ میں ’انٹرنیشنل فورس‘ کے لیے پاکستانی فوج بھیجنے کے معاملے پر وضاحت کرنا پڑی ہو۔
برطانیہ میں مقیم پاکستانی مصنفہ عائشہ صدیقہ نے اسرائیلی اخبار ’ہارٹز‘میں لکھے گئے اپنے مضمون میں دعویٰ کیا کہ صدر ٹرمپ، فیلڈ مارشل عاصم منیر سے غزہ میں اپنی فوج بھیجنے کا کہہ سکتے ہیں اور اس معاملے پر فیصلہ ایک بہت بڑا جوا ہو گا۔
جمعے کے روز ہونے والی نیوز بریفنگ میں اسحاق ڈار کا مزید کہنا تھا کہ پاکستان کی سول اور فوجی حکومت کے مابین اس معاملے میں مکمل ہم آہنگی ہے کہ ’ہم غزہ میں صرف امن قائم کرنے کے لیے جائیں گے۔‘
اسحاق ڈار کا کہنا تھا کہ ابتدا میں آٹھ ممالک نے آئی ایس ایف کا حصہ بننے کی پیشکش کی تھی، لیکن اب ان ممالک کی تعداد بڑھ کر 20 ہو گئی ہے۔ ’لہذا کوئی اور ملک یہ کام کرنا چاہتا ہے تو کرے، ہم اس پر بہت واضح ہیں کہ ہم ایک مسلمان ملک کی مدد اور امن قائم رکھنے کے لیے جانے کو تیار ہیں۔‘
وزیر خارجہ نے اُن میڈیا رپورٹس کی بھی تردید کی کہ پاکستان نے اپنے 3500 فوجی غزہ بھیجنے کی پیشکش کر دی ہے۔
غزہ میں پاکستانی فوج بھیجنے کا معاملہ سب سے پہلے کب سامنے آیا؟ اور بار بار پاکستان کو اس پر وضاحت کیوں دینا پڑ رہی ہے؟ وزیر خارجہ کا یہ تازہ بیان کیا ظاہر کرتا ہے؟ بی بی سی نے یہ جاننے کے لیے تجزیہ کاروں سے بات کی ہے۔
نومبر میں اقوامِ متحدہ کی سلامتی کونسل نے غزہ میں قیامِِ امن کے امریکی صدر ڈونلڈ ٹرمپ کی جانب سے پیش کردہ 20 نکاتی منصوبے کے حق میں قرارداد منظور کی تھی، جس میں غزہ میں عالمی امن فورس بھیجنے کی شق بھی شامل تھی۔ پاکستان نے بھی اس قرارداد کی حمایت کی تھی۔
اس کے بعد پاکستان میں یہ قیاس آرائیاں شروع ہو گئی تھیں کہ صدر ٹرمپ کے فیلڈ مارشل عاصم منیر اور وزیر اعظم شہباز شریف کے ساتھ تعلقات میں گرمجوشی کے تناظر میں پاکستان بھی غزہ میں اپنی فوج بھیج رہا ہے۔
نومبر پہلی مرتبہ اس معاملے پر گفتگو کرتے ہوئے وزیر خارجہ اسحاق ڈار نے کہا تھا کہ غزہ میں قیامِ امن کے لیے مجوزہ انٹرنیشنل سٹیبلائزیشن فورس (آئی ایس ایف) میں شرکت کے لیے پاکستان اپنے فوجی بھجوانے کے لیے تیار ہے لیکن حماس کو غیر مسلح کرنے کے کام میں شامل نہیں ہو گا۔
اسحاق ڈار کا کہنا تھا کہ پاکستان واضح کر چکا ہے کہ غزہ میں امن فوج کی تعیناتی کے منصوبے کو اقوام متحدہ کی سلامتی کونسل کی منظوری حاصل ہونی چاہیے۔
غزہ میں حماس کو غیر مسلح کرنے کے حوالے سے آئی ایس ایف کے کردار کے بارے میں انھوں نے واضح کیا کہ دیگر اہم ممالک کی طرح پاکستان بھی اس کے لیے تیار نہیں۔ ان کا کہنا تھا کہ یہ فلسطینی قانون نافذ کرنے والے اداروں کا کام ہے۔
رواں ماہ نیوز کانفرنس کرتے ہوئے امریکی وزیر خارجہ مارکو روبیو کا کہنا تھا کہ 'اس (غزہ سٹیبلائزیشن فورس) کا حصہ بننے کی پیشکش یا کم از کم اس پر غور کے لیے پاکستان کے بہت مشکور ہیں۔'
مارکو روبیو کا کہنا تھا کہ پاکستان اس حوالے سے ایک اہم ملک ہے، ’اگر وہ اس پر متفق ہو جاتے ہیں۔‘
امریکی وزیر خارجہ کا مزید کہنا تھا کہ ’فورس کے مینڈیٹ، کمانڈ اور فنڈنگ کے معاملات پر اب بھی بحث جاری ہے۔‘
اُن کا کہنا تھا کہ اگلا مرحلہ بورڈ آف پیس اور فلسطینی ٹیکنو کریٹ گروپ کا قیام ہے، جو روزمرہ کی گورننس کے معاملات دیکھے گا۔
مارکو روبیو کے بقول ’جب یہ معاملہ طے پا جائے گا تو اس کے بعد میں سمجھتا ہوں کہ اس سے ہمیں سٹیبلائزیشن فورس کو مضبوط کرنے کی اجازت ملے گی، جس میں یہ بھی شامل ہے کہ اس کی ادائیگی کیسے کی جائے گی، ان کی مصروفیت کے اصول کیا ہیں، غیر فوجی معاملات میں ان کا کردار کیا ہو گا وغیرہ۔‘
مارکو روبیو کے بیان سے ایک روز قبل پاکستانی دفتر خارجہ کے ترجمان طاہر اندارابی نے کہا تھا کہ پاکستان نے اس فورس کے لیے اپنی فوج بھیجنے کا تاحال کوئی فیصلہ نہیں کیا۔
گذشتہ ہفتے پاکستان کی مذہبی جماعتوں نے بھی ایک اجلاس میں پاکستانی حکومت پر زور دیا تھا کہ وہ حماس کو غیر مسلح کرنے کے لیے غزہ میں فوج بھیجنے سے گریز کرے۔
اعلامیے میں کہا گیا تھا کہ بہت سے مسلمان ممالک، حماس کو غیر مسلح کرنے سے انکار کر چکے ہیں اور اب پاکستان پر اس کے لیے دباؤ بڑھایا جا رہا ہے۔
’مجلس اتحاد امت پاکستان‘ کے زیرِ اہتمام کراچی میں ہونے والی اس کانفرنس میں مفتی تقی عثمانی، مولانا فضل الرحمن اور مفتی منیب الرحمان سمیت متعدد مکاتب فکر کے علما نے شرکت کی تھی۔
اس دوران خبر رساں ادارے روئٹرز کی ایک رپورٹ میں دعویٰ کیا گیا تھا کہ پاکستان کے فیلڈ مارشل عاصم منیر آنے والے دنوں میں امریکہ کا دورہ کرنے والے ہیں، جہاں اُن کی صدر ترمپ سے ملاقات متوقع ہے۔ لیکن پاکستان کے دفتر ِخارجہ نے کہا تھا کہ فی الحال فیلڈ مارشل کو امریکہ کوئی دورہ طے نہیں ہے۔
دفاعی اُمور کے تجزیہ کار ڈاکٹر حسن عسکری رضوی کہتے ہیں کہ ’ایک بات تو طے ہے کہ پاکستان اُصولی طور پر اس فورس میں شمولیت کے لیے تیار ہے۔‘
بی بی سی سے گفتگو کرتے ہوئے اُن کا کہنا تھا کہ ’پاکستان چاہتا ہے کہ یہ فورس اقوامِ متحدہ کے کسی فریم ورک یا اس کے پیس کیپنگ مشن کے تحت بنے، جس میں پاکستان ماضی میں مختلف ممالک میں اپنی فوجیں بھیجتا رہا ہے۔‘
اُن کے بقول ’اگر امریکہ اپنے اتحادیوں کے ساتھ مل کر کوئی فوج بناتا ہے، جسے اسرائیل کی بھی توثیق حاصل ہو تو اس کے لیے رضامند ہونا پاکستان کے لیے بہت مشکل ہو گا۔‘
ڈاکٹر عسکری کہتے ہیں کہ ’اگر ایسا ہوتا ہے تو پھر پاکستان کی حکومت اور فوج کا مقامی سطح پر اس معاملے پر سخت ردعمل کا سامنا کرنا پڑے گا۔ کیونکہ اس سے یہ تاثر جائے گہ پاکستان، امریکہ اور اسرائیل کے ایجنڈے کو آگے بڑھا رہا ہے۔‘
وہ کہتے ہیں کہ ’یہی وجہ ہے کہ اس معاملے پر اب بھی کفیوژن ہے۔ کیونکہ پاکستان، امریکہ کے ساتھ اپنے اچھے تعلقات میں بگاڑ کا بھی متحمل نہیں ہو سکتا اور دوسری طرف عوامی دباؤ ہے تو اس معاملے پر کوئی بھی فیصلہ حکومت کے لیے بڑا چیلنج ہو گا۔‘
امریکہ میں پاکستان کی سابق سفیر ملیحہ لودھی نے پیر کو ڈان اخبارمیں اپنے کالم میں لکھا کہ ’کسی بھی صورت میں پاکستانی فوج کی تعیناتی میں اسے اسرائیلی فوج کے ساتھ رابطہ کرنا پڑے گا، جو مکمل طور پر ناقابلِ اعتبار ہے۔‘
ملیحہ لودھی کے مطابق لبنان میں اقوام متحدہ کے امن دستوں پر اسرائیلی فوج کی فائرنگ معمول کی بات ہے۔
اُن کا کہنا تھا کہ ’اگر اسرائیلی فوج نے آئی ایس ایف میں شامل پاکستانی فوج کے اہلکاروں پر فائرنگ شروع کر دی تو کیا ہو گا؟‘
ملیحہ لودھی کہتی ہیں کہ ’اسرائیل کے ساتھ رابطہ یا اس معاملے میں تعاون اسے تسلیم کرنے کے مترادف ہو گا۔ یہ پاکستان کی فلسطین تنازع سے متعلق اس کی دہائیوں سے جاری پالیسی کے بھی خلاف ہو گا۔‘
واضح رہے کہ اسرائیل کے وزیر اعظم پیر کو فلوریڈا میں امریکی صدر ڈونلڈ ٹرمپ سے مل رہے ہیں، جس میں غزہ امن فورس بھی ایجنڈے میں شامل ہو گی۔
اسرائیلی میڈیا کے مطابق نتن یاہو، اس ملاقات میں ترکی کو امن فورس میں شامل کرنے کی مخالفت کریں گے۔بعض میڈیا رپورٹسکے مطابق اسرائیل، پاکستان کو بھی اس فورس میں شامل کرنے کی مخالفت کر سکتا ہے۔
نومبر میں اقوام متحدہ کی سلامتی کونسل نے غزہ میں قیامِ امن کے امریکی صدر ڈونلڈ ٹرمپ کی جانب سے پیش کردہ 20 نکاتی منصوبے کے حق میں قرارداد منظور کی تھی۔
سلامتی کونسل میں منظور کردہ قرارداد میں غزہ میں مختلف ممالک کی افواج پر مشتمل ’بین الاقوامی استحکام فورس‘ کا قیام بھی شامل ہے۔ اس فورس میں جن ممالک کی افواج شامل ہوں گی، اُن کے نام سامنے نہیں آئے تھے۔
سلامتی کونس میں پیش کردہ اس قرارداد کے حق میں برطانیہ اور فرانس سمیت 13 ممالک نے ووٹ دیا جبکہ روس اور چین نے رائے شماری میں حصہ نہیں لیا۔ پاکستان نے بھی حق میں وٹ دیا۔ پاکستان نے غزہ کے معاملے پر سلامتی کونسل کی قرارداد حق میں ووٹ دیا ہے۔
اقوام متحدہ کی قرارداد کے مطابق بین الاقوامی استحکام فورس اسرائیل، مصر اور نئی تربیت یافتہ مگر تصدیق شدہ فسلطینی پولیس فورس سرحدی علاقوں کی سکیورٹی اور حماس سمیت ریاست مخالف گروہوں کو غیر مسلح کرنے میں مدد کرے گی۔
یاد رہے کہ اب تک غزہ میں پولیسں حماس کے زیر انتظام کام کرتی ہے۔
اقوامِ متحدہ میں امریکہ کے سفیر مائیک والٹز نے سکیورٹی کونسل کو بتایا کہ ’بین الاقوامی فورس کے اہداف یہ ہوں گے کہ وہ علاقے کو محفوظ بنائیں، غزہ میں غیر عسکری کارروائیوں کی حمایت کریں، دہشت گردوں کا نیٹ ورک ختم کریں، اسلحہ ختم کریں اور فلسطینی شہریوں کی حفاظت کو یقینی بنائے گی۔‘
حماس نے اقوام متحدہ کی قرارداد کو مسترد کر دیا تھا۔ حماس نے ٹیلی گرام پر جاری پیغام میں کہا تھا کہ ’غزہ میں بین الاقوامی سرپرستی کا جو نظام مسلط کیا جا رہا ہے اسے ہمارے عوام اور مختلف گروہوں نے مسترد کیا ہے۔‘
حماس کو غیر مسلح کرنے کا ایسا طریقہ جو فریقین کے لیے قابلِ قبول ہو، ایسا نکتہ ہے جسے ماہرین جنگ بندی معاہدے کو برقرار رکھنے اور دوسرے مرحلے کے لیے پیش رفت میں سب سے بڑی رکاوٹ قرار دیتے ہیں۔
عبرانی زبان کے اسرائیلی اخبار ’اسرائیل ہایوم‘ کے مطابق ترکی انٹرنیشنل سٹیبلائزیشن فورس (آئی ایس ایف) کا حصہ بننے کے لیے مسلسل دباؤ ڈال رہا ہے۔ اخبار کے مطابق اس فورس کے مینڈیٹ میں حماس کو غیر مسلح کرنا بھی ہو گا۔
اخبار میں گذشتہ ہفتے شائع ہونے والے مضمون میں کہا گیا ہے کہ نتن یاہو اس معاملے میں دوٹوک موقف رکھتے ہیں کہ ترکی کو اس فورس میں شامل نہیں ہونے دیا جائے گا اور امریکہ بھی اسرائیل کے اس موقف کے ساتھ ہے۔
ابھی تک کسی بھی ملک نے باضابطہ طور پر انٹرنیشنل سٹیبلائزیشن فورس میں شامل ہونے کا اعلان نہیں کیا۔

### Article 134 ###
جمعے کے روز پاکستانی فوج کے شعبہ تعلقاتِ عامہ آئی ایس پی آر کے ڈائریکٹر جنرل لیفٹیننٹ جنرل  احمد شریف چوہدری نے پریس کانفرنس میں سابق وزیرِاعظم اور اس وقت جیل میں قید عمران خان پر کڑی تنقید کرتے ہوئے اُنھیں قومی سلامتی کے لیے خطرہ قرار دیا۔
ڈی جی آئی ایس پی آر نے جس طرح کا لب ولہجہ کا اختیار کیا، اس سے معاملے کی سنگینی کا احساس ہوتا ہے۔ احمد شریف چوہدری کا کہنا تھا ’اُس شخص (عمران خان) کا بیانیہ قومی سلامتی کے لیے خطرہ بن چکا ہے۔‘
’اُس شخص کی مایوسی اس حد تک بڑھ چکی ہے کہ وہ سمجھتا ہے کہ میں نہیں تو کچھ نہیں۔‘ پاکستانی فوج کے ترجمان یہ تک کہہ گئے کہ ’اس شخص میں کسی ذہنی مریض کی علامات بھی پائی جاتی ہیں۔‘
فوج کے ترجمان کی جانب سے سخت لب و لہجے میں سابق وزیرِ اعظم کو قومی سلامتی کے لیے خطرہ قرار دینا بظاہر بہت سنگین بھی ہے اور معنی خیز بھی۔ مگر پاکستانی سیاسی نظام اور اُس کی تاریخ میں یہ کوئی انہونی بات نہیں۔
ہم دیکھنے کی کوشش کرتے ہیں کہ ’قومی سلامتی کے لیے خطرہ‘ یا ’سکیورٹی رِسک‘ کی اصطلاح کی تاریخ کیا ہے اور کون کون اب تک اس کی زَد میں آ چکے ہیں؟ نیز اس  طرح کے ’سیاسی ہتھیار‘ اُس وقت  کی سیاست و نظام اور ریاست کے لیے کس حد تک مہلک ثابت ہوئے؟ اور قومی سلامتی کے لیے خطرہ قرار دیے جانے والے بعد ازاں ’محب وطن‘ کیسے قرار پائے؟
ملک کے قیام کے بعد کی پوری دہائی سیاست دانوں اور سول و ملٹری بیوروکریسی کے مابین سیاسی کشمکش میں گزری۔
اس کے نتیجے میں آئینی و جمہوری اور سیاسی ادارے پنپ نہ سکے۔ اس کا نتیجہ یہ نکلا کہ بار بار وزرائے اعظم تبدیل ہوتے رہے، حکومتیں ٹوٹتی رہیں اور آخرِ کار ایوب خان نے حالات و واقعات کو مخدوش قرار دیتے ہوئے اقتدار پر قبضہ کر لیا۔
وزرائے اعظم  کا اختیار کئی معاملات میں محدود ہوتا چلا گیا۔ اُس وقت کے ایک وزیرِ اعظم حسین شہید سہروردی، جو مشرقی و مغربی پاکستان کے مقبول لیڈروں میں سے ایک تھے، کو سول ملٹری بیورو کریسی کی جانب سے وزیرِاعظم ان شرائط پر قبول کیا گیا کہ وہ مغرب نواز خارجہ پالیسی جاری رکھیں گے اور فوج کے اُمور میں مداخلت نہیں کریں گے۔
قیوم نظامی اپنی کتاب ’جرنیل اور سیاست دان تاریخ کی عدالت‘ میں لکھتے ہیں کہ بانی پاکستان محمد علی جناح کو سول ملٹری کے افسروں کے بارے میں خدشات تھے اور انھیں اس کا مشاہدہ اُس وقت ہوا جب ایوب خان کو مہاجرین کی آبادکاری کے سلسلے میں سردار عبدالرب نشتر کی معاونت کی ذمہ داری سونپی گئی۔
عبدالرب نشتر نے محمد علی جناح کو پیش کی گئی اپنی رپورٹ میں بتایا کہ ایوب خان نے اپنی ڈیوٹی میں پیشہ ورانہ رویہ نہیں اپنایا۔ اس پر بانی پاکستان کے یہ الفاظ تھے ’میں اس آرمی افسر کو جانتا ہوں۔ وہ فوجی معاملات سے زیادہ سیاست میں دلچسپی لیتا ہے۔‘
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
قیوم نظامی اپنی مذکورہ کتاب میں لکھتے ہیں کہ جنرل ایوب نے اقتدار پر قبضے کے بعد اپنے پہلے خطاب میں سیاست دانوں کے بارے میں خاصے سخت الفاظ کا استعمال کیا تھا۔
اُنھوں نے کہا تھا ’کچھ الفاظ انتشار پھیلانے والوں، سیاسی موقع پرستوں، سمگلروں، چور بازاری کرنے والوں اور دوسرے سماجی موزی کیڑوں، شارک اور جونکوں کے لیے: فوج اور عوام آپ کی شکل سے بیزار ہیں۔ اب یہ آپ کے مفاد میں ہے کہ نئے دَور کا آغاز کریں اور اپنے انداز بدلیں ورنہ انتقام یقینی اور فوری ہوگا۔ٗ
واضح رہے  کہ ایوب خان نے سیاست دانوں کو سیاست سے روکنے کے لیے ’ایبڈو‘ کا قانون بنایا۔ اس قانون کے تحت نامور سیاست دانوں کو سیاست سے حصہ لینے سے نااہل قرار دیا گیا۔ ’ایبڈو‘ کا قانون درحقیقت سیاسی انتقام کے طور پر بنایا گیا تھا، جس کا واضح مقصد سیاست دانوں کو عوام کی نظروں میں کمتر دکھانا تھا۔
پہلے مارشل لا کے نفاذ کے بعد یہ عمومی کلچر بن گیا تھا کہ حکومت مخالف کیمپ میں جو سیاست دان ہوتے تھے، انھیں غیر ملکی سازشوں کا حصہ دار قراردیا جاتا تھا۔
ایوب خان اور فاطمہ جناح کے مابین جب صدارتی معرکہ ہوا تو فاطمہ جناح کو ’غدار‘ تک کہا گیا۔ اُن کی کردارکشی کی گئی اور ایوب خان اور اُن کے حامیوں کی جانب سے جو پمفلٹس تقسیم کیے جاتے اُن پر فاطمہ جناح  پر ملک توڑنے کی سازش کے الزامات تک لگائے جاتے۔
حامد خان نے اپنی کتاب ’کانسٹیٹیویشنل اینڈ پولیٹیکل ہسٹری آف پاکستان‘ میں لکھا ’ایوب خان حکومت نے فاطمہ جناح کے خلاف غداری اور ملک دُشمنی کا تاثر بنوایا۔‘
ذوالفقار علی بھٹو جنھوں نے آئین پاکستان تشکیل دیا، پھانسی کے پھندے پر چڑھ گئے جبکہ اُن کی بیٹی بینظیر بھٹو پر بھی غداری کے الزامات لگے۔
قیوم نظامی اپنی کتاب میں لکھتے ہیں کہ ’انڈیا کے وزیرِ اعظم راجیو گاندھی دسمبر 1988 اور جولائی 1989میں پاکستان آئے تھے۔ راجیو اور بینظیر دونوں نوجوان لیڈر تھے اُن کے بارے میں عام تاثر یہ تھا کہ دونوں ماضی کی نفرتوں کو بھلا کر نئے دور کا آغاز کریں گے۔
’پاکستان اور انڈیا کے مابین ایک دوسرے کی ایٹمی تنصیبات پر حملہ نہ کرنے کا معاہدہ طے پایا۔ سیاچن گلیشیئر کے بارے میں راجیو نے مثبت ردِعمل کا مظاہرہ کیا۔ خفیہ ایجنسیوں نے دونوں لیڈروں کی ملاقاتوں کو مانیٹر کر کے یہ نتیجہ اخذ کیا کہ قومی سلامتی کے بارے میں بینظیر پر اعتماد نہیں کیا جا سکتا۔‘
سماجی کارکن اور تاریخ کے اُستاد عمار علی جان کہتے ہیں کہ ’یہ المیہ ہے کہ کبھی سب بنگالیوں کو قومی سلامتی کا مسئلہ قرار دیا گیا، کبھی ذوالفقار علی بھٹو کو پھانسی چڑھایا گیا، تو کبھی فاطمہ جناح اور بینظیر کو سکیورٹی رسک قرار دیا گیا۔‘
ہمیں اکتوبر 2020 میں میاں نوازشریف کی اُس تقریر کو ذہن میں رکھنا ہوگا جو اُنھوں نے اپوزیشن جماعتوں کے پہلے جلسے میں ویڈیو لنک کے ذریعے کی تھی۔ اُنھوں نے کہا تھا کہ ’ملک کا آئین توڑنے والے محب وطن ہیں اور اس جلسے میں موجود ملک کی سیاسی قیادت غدار ہے۔‘
اُنھوں نے اُس وقت کے آرمی چیف جنرل قمر جاوید باجوہ کو مخاطب کرتے ہوئے کہا تھا کہ ’آپ کو نواز شریف کو غدار کہنا ہے، ضرور کہیں۔ مگر نواز شریف عوام کو اُن کے ووٹ کی عزت دلوا کر رہے گا۔‘
اکتوبر ہی میں لاہور میں میاں نواز شریف پر غداری اور ریاست کے خلاف اُکسانے کا مقدمہ درج کیا گیا جس پر اُن کی جماعت کی جانب سے شدید ردِعمل سامنے آیا۔
اسی طرح مارچ 2021 میں میاں نواز شریف نے لندن سے ایک ویڈیو پیغام جاری کیا جس میں اُن کا کہنا تھا کہ ’پہلے آپ نے کراچی میں ہوٹل کے کمرے کا دروازہ توڑا جہاں مریم رہ رہی تھیں اور اب آپ اُنھیں دھمکی دیتے ہیں۔‘
میاں نوازشریف کا کہنا تھا کہ ’اگر مریم کو کوئی نقصان پہنچا تو اس کے ذمہ دار عمران خان کے ساتھ ساتھ آرمی چیف قمر جاوید باجوہ اور ڈی جی آئی ایس آئی جنرل فیض بھِی حمید ہوں گے۔‘
واضح رہے کہ یہ وہ موقع تھا جب میاں نواز شریف، اُن کی پارٹی اور اسٹیبلشمنٹ کے مابین کشیدگی بہت بڑھ چکی تھی اور یہ کہا جا رہا تھا کہ اب فریقین کے لیے واپسی ممکن نہیں۔
مئی 2018  میں اُس وقت کے وزیرِ اعظم شاہد خاقان عباسی نے پارلیمنٹ میں خطاب کرتے ہوئے کہا تھا کہ ’جس نے ملک کو ناقابلِ تسخیر بنایا اُس کے بارے میں غداری کی باتیں قابلِ قبول نہیں۔‘
شاہد خاقان عباسی کے اس خطاب کا پس منظر یہ تھا کہ میاں نواز شریف نے ایک انگریزی روزنامے کو انٹرویو دیا تھا، جس میں اُنھوں نے کہا تھا کہ ’عسکری تنظیمیں فعال ہیں۔ اُنھیں غیر ریاستی عناصر کہا جاتا ہے۔ کیا ہم اُنھیں اجازت دے سکتے ہیں کہ وہ سرحد پار جا کر ممبئی میں 150 لوگوں کا قتل کریں۔‘
خود کو غدار قرار دیے جانے پر نواز شریف نے کہا تھا کہ ’اگر مَیں غدار ہوں تو قومی کمیشن بناؤ۔‘
واضح رہے کہ 2013 میں میاں نوازشریف کے حکومت سنبھالنے سے، وزارت عظمیٰ چھن جانے اور بعد ازاں 2018 کے الیکشن تک، اُن کی اسٹیبلشمنٹ کے ساتھ محاذ آرائی عروج پر رہی تھی۔
میاں نواز شریف اور اسٹیبلشمنٹ کے مابین محاذ آرائی نوے کی دہائی میں بھی وقفے وقفے سے جاری رہی تھی اور اس کا نقطہ عروج 12 اکتوبر 1999 کو نواز شریف کو اقتدار سے ہٹایا جانا تھا۔
جنرل پرویز مشرف کے دور میں نوازشریف اور ان کے بھائی پر طیارہ اغوا کرنے کی سازش کا کیس بنایا گیا جس طرح میاں نواز شریف کی اسٹیبلشمنٹ کے ساتھ محاذ آرائی رہی اور اُنھیں الزامات کا سامنا کرنا پڑا۔ ایسے ہی حالات کا سامنا اس وقت عمران خان کو بھی ہے۔
جمعے کے دِن ہونے والی ڈی جی آئی ایس پی آر کی پریس کانفرنس سے اس شائبے کو تقویت پہنچی کہ اب سابق وزیرِ اعظم عمران خان، اُن کی پارٹی اور ملٹری اسٹیبلشمنٹ کے مابین کشیدگی اپنی انتہا کو پہنچ چکی ہے اور یہاں سے واپسی شاید اب ممکن نہیں ہے۔
عمران خان اور اسٹیبلشمنٹ کے مابین کشیدگی کی بنیاد تو 2022 میں پی ٹی آئی حکومت کے خاتمے سے تھوڑا قبل پڑ گئی تھی، مگر وقت کے ساتھ ساتھ چند ایسے واقعات ہوئے جنھوں نے اِس کی شدت میں اضافہ کیا۔
عمران خان نے اپنی حکومت کے آخری دِنوں میں اُس وقت کے آرمی چیف جنرل قمر جاوید باجوہ پر تنقید شروع کردی تھی۔ میر جعفر اور میر صادق، اسی طرح نیوٹرل جیسے لفظوں اور اُن میں چھپے معنی نے جنم لیا تھا۔
جیسے جیسے عمران خان کا یہ احساس کہ عدم اعتماد کے نتیجے میں حکومت ختم ہو سکتی ہے تقویت پکڑتا گیا، ویسے ویسے وہ جارحانہ ہوتے چلے گئے۔
حکومت کے خاتمے کے بعد کشیدگی مزید بڑھتی چلی گئی اور پھر 9 مئی کا لمحہ آن پہنچا۔ یہ وہ موقع تھا جب دوطرفہ کشیدگی کو نیا رُخ ملا۔
پھر اگلے ہی سال آٹھ فروری کے انتخابات کے نتائج پر پی ٹی آئی کا عدم اطمیان اور ردِعمل کشیدگی کو مزید بڑھاتا گیا۔ مزید براں 26 نومبر 2024 کے واقعے نے جلتی پر تیل کا کام کیا۔
حالیہ دِنوں میں سابق وزیرِ اعظم سے اُن کی بہنوں، بعض پارٹی رہنماؤں اور خیبرپختونخوا کے نئے وزیرِاعلیٰ کی ملاقاتوں میں بندش کی خبریں بھی دوطرفہ کشیدگی کو واضح کرتی دکھائی دیں۔ اس پس منظر میں سابق وزیرِ اعظم کا سماجی رابطے کے پلیٹ فارم ایکس پر بیان انتہا ٹھہرا۔
حالیہ تاریخ میں آگے  پیچھے دو سابق وزرائے اعظم  کو قومی سلامتی کے لیے خطرہ قرار دینا کیا معنی رکھتا ہے؟ اس ضمن میں عمارعلی جان کہتے ہیں ’حب الوطنی، غدار، ملک دُشمنی، کرپشن یہ سب ایسے الفاظ ہیں جو پروپیگنڈے کے لیے استعمال ہوتے ہیں۔
’اس کے سوا ان الفاظ کی کوئی اہمیت نہیں، ایک ہی فلم ہے جو عوام کو بار بار دکھائی جاتی ہے۔‘
ایک طرف سیاسی رہنما ایک دوسرے پر اسی نوعیت کے الزامات لگاتے رہے ہیں تو دوسری طرف اسٹیبلشمنٹ بھی اپنی ناپسندیدہ سیاسی جماعتوں اور رہنماؤں  پر الزامات لگاتی رہی ہے۔
تاہم جب ملٹری اسٹیبلشمنٹ کسی سیاست دان کو خصوصاً ایسا شخص جو ملک کا وزیرِ اعظم رہا ہو، قومی سلامتی کے لیے خطرہ قرار دے تو یہ معاملہ سیاسی بیان بازی تک محدود نہیں رہتا۔ اس کے نتائج اندرونی سیاست و سماج کو ضرور متاثر کرتے ہیں کہ کیونکہ اسٹیبلشمنٹ اور سیاسی جماعتوں کے درمیان محاذ آرائی لمبے عرصے پر محیط ہو سکتی ہے۔
تاہم یہ کیسی عجیب تاریخ ہے، جن پر غداری، غیر ملکی سازش اور ملک دُشمنی کے الزامات لگائے جاتے رہے بعد ازاں اُن کو ’محب وطن‘ بھی قرار دیا گیا۔ حسین شہید سہروردی، مولانا بھاشانی بھی غدار قرار دیے گئے تھے۔
ذوالفقار علی بھٹو پر ملک توڑنے کا الزام لگا تو اُن کی بیٹی کو غلام اسحاق خان کی صدارت کے دوران ’سکیورٹی رسک‘ قرار دیا گیا۔
میاں نواز شریف بھی ملک دُشمن قرار پائے اور اب عمران خان سکیورٹی رسک قرار دیے جا چکے ہیں۔
سوال یہ ہے کہ سیاست دان جب ایک دوسرے پر الزام لگاتے ہیں تو یہ درحقیقت ایک دوسرے کی سیاست پر تنقید ہوتی ہے، لیکن اسٹیبلشمنٹ جو خود کو غیر سیاسی کہتی ہے اور حالیہ پریس کانفرنسز میں بار بار یہ کہا بھی جاتا رہا ہے کہ فوج کو سیاست سے دور رکھا جائے تو اُن کی جانب سے سیاست دانوں پر اس طرح کے الزامات کیوں؟
عمار علی جان کہتے ہیں ’ہماری ایک بد قسمتی یہ ہے کہ ڈی جی آئی ایس پی آر کو یہ حق دے دیا گیا ہے کہ وہ اس بات کا تعین کریں کہ کون سلامتی کے لیے خطرہ ہے اور کون نہیں ہے۔
’جب ہم ریاست اور حب الوطنی کی بات کرتے ہیں تو کسی ایک ادارے یا محکمے کے پاس حق نہیں ہونا چاہیے کہ وہ یہ فیصلہ کرے۔ ہم سب پاکستانی ہیں اور اگر عوام کسی کو ووٹ دیتے ہیں، یا سپورٹ کرتے ہیں، یا اُس کے خلاف ہوتے ہیں تویہ عوام کا حق ہے۔‘
ان کے مطابق دلچسپ بات یہ ہے کہ اسٹیبلشمنٹ نے تمام سیاست دانوں کو استعمال بھی کیا اور اُنھیں بعد ازاں قومی سلامتی کے لیے خطرہ بھی قراردیا اور ایسا ہی عمران خان کے حوالے سے ہوا۔
’اگر وہ اتنے خطرناک اور برے تھے، تو پھر آپ نے اُن کو سپورٹ کیوں کیا؟ حکومت میں لے کر کیوں آئے؟‘

### Article 135 ###
لاہور میں 25 سال بعد حکومت نے ثقافتی تہوار بسنت منانے کی اجازت دے دی ہے۔ ضلع میں 6، 7 اور 8 فروری 2026 کو پتنگ بازی کی اجازت دی گئی ہے، تاہم اس کے لیے سخت قواعد و ضوابط مرتب کیے گئے ہیں۔ ان قواعد و ضوابط کے بارے میں تفصیل سے جانیے اس ویڈیو میں۔
رپورٹر: ترہب اصغر
فلمنگ اور ایڈیٹنگ: فرقان الہی

### Article 136 ###
پاکستان کی وزارت خارجہ کا کہنا ہے کہ اسے ایران اور امریکہ کے درمیان رواں ہفتے کے اختتام پر ہونے والے جوہری مذاکرات میں شرکت کی دعوت دی گئی ہے جو کہ اس نے قبول کی ہے۔
ایران کی وزارت خارجہ کے ترجمان اسماعیل بقائی کا کہنا ہے کہ تہران اور واشنگٹن کے درمیان ’آئندہ چند دنوں میں‘ بات چیت ہو گی۔ ایک بیان میں ان کا کہنا ہے کہ عمان، ترکی اور دیگر ممالک نے مذاکرات کی میزبانی کرنے میں دلچسپی ظاہر کی ہے تاہم حتمی مقام کا تعین جلد کیا جائے گا۔
امریکی خبر رساں ادارے ایگزیوس نے عرب ذریعے کا حوالہ دیتے ہوئے کہا ہے کہ ٹرمپ انتظامیہ نے مذاکرات ترکی کی بجائے عمان میں منعقد کرنے کی ایرانی درخواست منظور کر لی ہے جبکہ اس بارے میں بات چیت جاری ہے کہ آیا عرب اور دیگر مسلم ممالک کو بھی ان مذاکرات میں شامل کیا جائے گا۔
اگرچہ ٹرمپ انتظامیہ کی جانب سے تاحال یہ نہیں بتایا گیا کہ مذاکرات میں اس کی نمائندگی کون کرے گا تاہم یہ توقع کی جا رہی ہے کہ ٹرمپ کے نمائندہ خصوصی برائے مشرقِ وسطیٰ سٹیو وٹکوف اور دیگر حکومتی شخصیات ان مذاکرات میں شامل ہوں گی۔
دوسری جانب ایران کے صدر مسعود پزشکیان نے وزیرِ خارجہ عباس عراقچی کو ’خطے کے دوست ممالک کی درخواست پر‘ امریکہ سے مذاکرات کی اجازت دے دی ہے۔
عباس عراقچی بھی امریکی نشریاتی ادارے سی این این کو دیے گئے ایک انٹرویو میں کہہ چکے ہیں کہ انھیں ’اعتماد ہے کہ ہم ایک معاہدے پر پہنچ سکتے ہیں۔‘
ان مذاکرات میں پاکستان کا کردار کیا ہو سکتا ہے؟ اس سوال کا جواب دینے سے پہلے یہ جاننا ضروری ہے امریکہ اور ایران ان مذاکرات کے ذریعے کیا حاصل کرنا چاہتے ہیں۔
امریکہ اور ایران کے درمیان تناؤ گذشتہ کئی برسوں سے جاری ہے اور پچھلے برس امریکہ نے ایران کی جوہری تنصیبات پر بھی حملے کیے تھے، جس کے بعد ایران نے قطر میں واقع العدید ایئر بیس پر میزائل حملے کیے تھے۔
حالیہ دنوں میں امریکی صدر ٹرمپ ایک بار پھر متعدد مرتبہ ایران پر حملے کی دھمکیاں دیتے ہوئے نظر آئے اور یہ بھی کہا کہ امریکہ طیارہ بردار بحری جہاز یو ایس ایس ابراہم لنکن ایران کی طرف بڑھ رہا ہے۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
اس کے ساتھ ساتھ انھوں نے بار بار ایران کے ساتھ مذاکرات کا بھی عندیہ دیا تھا۔
ابھی تک ایران یا امریکہ کی جانب سے بات چیت کا ایجنڈا تو شیئر نہیں کیا گیا۔ تاہم پاکستان کی وزارتِ خارجہ نے بی بی سی کو بتایا کہ ان مذاکرات کا مقصد دونوں ممالک کے درمیان تناؤ کو کم کرنا ہے۔
تاہم ماضی میں ایران اور امریکہ کے درمیان مذاکرات ایک جوہری معاہدے کے حصول کے اردگرد گھومتے رہے ہیں۔
اب تک امریکہ کا یہ موقف واضح رہا ہے کہ وہ ایران کے جوہری پروگرام کو مکمل طور پر ختم کرنا چاہتا ہے اور اسے ایسے کسی معاہدے کی امید ہوگی جس میں یورینیئم کی افزودگی کا مکمل خاتمہ شامل ہو۔
دوسری جانب ایرانی حکام اور خود صدر مسعود پزشکیان متعدد مرتبہ یہ دعویٰ کر چکے ہیں کہ ان کے ملک نے نہ کبھی جوہری ہتھیار حاصل کرنے کی کوشش کی ہے اور نہ کرے گا۔
ایرانی صدر کے مطابق ملک کا جوہری پروگرام پُرامن ہے۔
امریکی خارجہ پالیسی اور ایران پر گہری نظر رکھنے والے تجزیہ کاروں کا ماننا ہے کہ اس ماحول میں دونوں ممالک کے درمیان کسی قسم کا معاہدہ ہونا ضروری ہے کیونکہ ایران پر امریکی حملہ پورے خطے کے لیے خطرناک ہو سکتا ہے۔
ماضی میں متعدد غیرملکی تھنک ٹینکس سے منسلک رہنے والی امریکہ میں مقیم تجزیہ کار سحر خان نے بی بی سی اردو کو بتایا کہ ’میں امید کر رہی ہوں کہ ایران اور امریکہ کسی قسم کے معاہدے پر پہنچ جائیں جس سے ایران پر ممکنہ حملے رُک جائیں۔‘
تاہم ان کا کہنا ہے کہ ایران سے مذاکرات کے لیے امریکہ کا طریقہ کار تناؤ کو کم کرنے کے لیے مدد گار نہیں ثابت ہو رہا۔
سحر خان کا مزید کہنا تھا کہ ’امریکی طریقہ کار بہت غیرواضح رہا ہے اور اس سے یہ اشارے ملتے ہیں کہ امریکہ مذاکرات میں دلچسپی ہی نہیں رکھتا۔‘
’ایران پر امریکی حملہ نہ صرف ایران کو بلکہ پورے خطے کو عدم استحکام کا شکار کر سکتا ہے۔‘
’یہ بات بھی اہم ہے کہ امریکہ کو معلوم ہو کہ ایران افغانستان نہیں ہے، نہ ہی زمین کے اعتبار سے، نہ آبادی کے اور نہ وسائل کے اعتبار سے۔ ایران عراق بھی نہیں ہے، مجھے امید ہے کہ امریکی فیصلہ ساز ان باتوں پر بھی غور کر رہے ہوں گے۔‘
نیولائنز انسٹی ٹیوٹ سے منسلک کامران بخاری سمجھتے ہیں کہ ایران کو یہ اندازہ ہو گیا ہے کہ ملک میں حکومت کو بچانے کے لیے بھی امریکہ کی ساتھ کسی معاہدے پر پہنچنا ضروری ہے۔
بی بی سی اردو سے بات کرتے ہوئے وہ کہتے ہیں کہ ’انھیں (ایران) کو معلوم ہے کہ وہ ایک دیوار سے لگے ہوئے ہیں، انھیں معلوم ہے کہ وہ ایک کمزوری کے دور سے گزر رہے ہیں اور اپنے اندرونی مسائل بھی امریکہ کے ساتھ کسی معاہدے پر پہنچے بغیر حل نہیں کرسکتے۔‘
خیال رہے حالیہ دنوں میں ایران میں خراب معاشی صورتحال کے سبب تقریباً دو ہفتوں تک پر تشدد مظاہرے ہوتے رہے تھے۔
کامران بخاری کے خیال میں امریکہ سے مذاکرات یا کسی معاہدے کی صورت میں ایران کو معاشی طور پر اپنی سانس بحال کرنے کا موقع مل سکتا ہے اور کچھ پابندیوں سے چھٹکار مل سکتا ہے۔
وہ سمجھتے ہیں کہ شاید اب ایران اپنے جوہری عزائم پر بھی سمجھوتہ کرنے کو تیار ہو جائے۔
وہ کہتے ہیں کہ ’مجھے لگتا ہے کہ ٹرمپ انتظامیہ بھی اب یہی کہہ رہی ہے کہ پہلے جوہری مسئلے پر بات کرتے ہیں اور باقی معاملات پر بعد میں گفتگو ہو سکتی ہے۔ میرے خیال میں بیک ڈور چینلز اور ثالثین کے ذریعے اب ایران بھی کہہ رہا ہے کہ ہم اپنے میزائل پروگرام پر سمجھوتہ نہیں کریں گے، ہم اپنی پراکسیوں کے ساتھ تعلقات پر سمجھوتا نہیں کریں گے، لیکن ہم آپ (امریکہ) کے جوہری مطالبات پر کچھ سمجھوتہ کر سکتے ہیں یا اس سمجھوتے قریب آسکتے ہیں۔‘
بین الاقوامی میڈیا پر یہ خبریں بھی چل رہی ہیں کہ پاکستان کے علاوہ سعودی عرب، قطر، مصر، عمان اور متحدہ عرب امارات سمیت متعدد ممالک کو ایران اور امریکہ مذاکرات میں شرکت کی دعوت دی گئی ہے۔
تاہم دعوت موصول ہونے کی سرکاری طور پر تصدیق صرف پاکستان کی طرف سے کی گئی ہے۔
پاکستان کے دفتر خارجہ کے ترجمان طاہر اندرابی نے بی بی سی کو تصدیق کی ہے کہ دعوت موصول ہو چکی ہے۔ تاہم ان مذاکرات میں کون شرکت کرے گا، اس حوالے سے فیصلہ نہیں کیا گیا ہے۔
دوسری جانب پاکستانی وزیر اعظم کی ٹیم کے ایک رکن نے بی بی سی کو بتایا کہ نائب وزیر اعظم اور وزیر خارجہ اسحاق ڈار کی ان مذاکرات میں شرکت کا امکان ہے۔
یہ پہلی بار نہیں کہ ایران اور امریکہ کے درمیان تناؤ کے بیچ پاکستان کا نام لیا جا رہا ہو۔
بی بی سی اردو نے گذشتہ برس فیلڈ مارشل عاصم منیر کے واشنگٹن کے دورے کے دوران صدر ٹرمپ اور پاکستانی فوج کے سربراہ کے درمیان ہونے والی بات چیت کے حوالے سے امریکی دارالحکومت میں موجود ایک ذریعے سے گفتگو کی تھی۔
اس ذریعے نے پاکستان کو تصدیق کی تھی کہ اس ملاقات میں ایران اور اسرائیل کے درمیان تنازع پر بات چیت ہوئی تھی۔
واشنگٹن میں موجود ذریعے نے اس وقت بی بی سی اردو کوبتایا تھاکہ ’پاکستانی قیادت سمجھتی ہے کہ اس معاملے کا سفارتی حل نکل سکتا ہے اور اس کی جانب سے ایران کو بھی یہی پیغام دیا گیا ہے کہ مشرقِ وسطیٰ میں امریکی مفادات کو نقصان پہنچانا درست نہیں ہوگا اور باقی معاملات سفارتی طور پر حل کیے جا سکتے ہیں۔‘
سابق امریکی سفارت کار اور سٹمسن سینٹر سے منسلک الزبتھ تھرلکلڈ نے بی بی سی اردو سے بات کرتے ہوئے کہا کہ ’پاکستانی حکام بتاتے ہیں کہ پاکستان خاموشی سے ایران اور امریکہ کے درمیان بات چیت میں سہولت فراہم کر رہا ہے۔‘
ان کا ماننا ہے کہ مذاکرات میں پاکستان کی شرکت ایک اہم پیش رفت ہے۔
الزبتھ کہتی ہیں کہ ’پاکستان ایک ایسے معاہدے کے لیے کام کرنا جاری رکھے گا جس سے فوجی کارروائی کا خطرہ ٹل جائے۔ اور وہ اس کے لیے تہران اور واشنگٹن سے اپنے مضبوط تعلقات کے علاوہ دیگر علاقائی شراکت داروں کے ساتھ تعلقات سے بھی فائدہ اٹھائے گا۔‘
تجزیہ کار سمجھتے ہیں کہ ایران اور امریکہ کے درمیان مذاکرات میں پاکستان کو شریک کرنا ایک اچھی پیش رفت ہے۔
سحر خان کہتی ہیں کہ ’پاکستان کو ان مذاکرات میں مدعو کیا جانا ایک حوصلہ افزا پیش رفت ہے، چاہے اسے ثالث کا کردار دیا جا رہا ہو یا ایک مبصر کا۔‘
پاکستان اور ایران کی سرحدیں ایک دوسرے سے ملتی ہیں اور ایسے میں واشنگٹن اور تہران کے درمیان بڑھتی کشیدگی اسلام آباد کو بھی متاثر کر سکتی ہے۔
سحر خان کہتی ہیں کہ ’اس سے یہ بھی اشارہ ملتا ہے کہ ٹرمپ انتظامیہ ایران کے حوالے سے پاکستان کے تحفظات کو سنجیدگی سے دیکھ رہی ہے۔‘
سنہ 2024 میں ایران اور پاکستان نے بھی ایک دوسرے کے سرحدی علاقوں میں حملے کیے تھے، لیکن اس کے بعد سے دونوں ممالک کے درمیان تعلقات میں بہتری آئی ہے۔
سحر خان کے مطابق ’پاکستان اور ایران ایک دوسرے کے ساتھ تعلقات مضبوط کرنا چاہتے ہیں اور ان مذاکرات میں پاکستان کو مدعو کیے جانا پاکستان کی اہمیت کی طرف اشارہ کرتا ہے۔‘
وہ کہتی ہیں کہ ’مجھے امید ہے کہ پاکستان ایک دانشمندانہ آواز بلند کرے گا۔‘
وہ سمجھتی ہیں کہ پاکستان اس خطے کے لیے اہم ہے اور امریکہ کو بھی اس اہمیت کا بھی اندازہ ہے۔
الزبتھ بھی مذاکرات میں شمولیت کو پاکستان کی خارجہ پالیسی کی کامیابی قرار دیتے ہوئے کہتی ہیں کہ ’مشرقِ وسطیٰ کا حصہ نہ ہوتے ہوئے بھی پاکستان وہ واحد ملک ہے جو ان مذاکرات کا حصہ بنے گا اور یہ اس بات کا ثبوت ہے کہ خطے میں ہونے والی پیش رفت میں پاکستان دلچسپی لے رہا ہے۔‘
دیگر تجزیہ کاروں کا ماننا ہے کہ ایران اور امریکہ مذاکرات میں پاکستان کو شمولیت کی دعوت دینا یہ بھی ثابت کرتا ہے کہ امریکہ کی علاقائی پالیسی میں تبدیلی آ رہی ہے۔
امریکہ کے نیولائنز انسٹی ٹیوٹ سے منسلک کامران بخاری کہتے ہیں کہ پاکستان ان مذاکرات میں شمولیت کی دعوت دینا ’امریکہ کی نئی پالیسی کا حصہ ہے، جس کے تحت وہ اپنا علاقائی بوجھ دوسرے ممالک کے ساتھ شیئر کرنا چاہتا ہے۔‘

### Article 137 ###
’کم سے کم ہم پر ہنسیں مت۔ خواجہ آصف کا بیان ایسا ہے جیسے وہ ہمارا مذاق اُڑا رہے ہیں۔‘
فضل رحیم یکم جنوری کو اپنے خاندان کے ہمراہ تیراہ سے باڑہ نقل مکانی کر کے پہنچے ہیں اور انھوں نے منگل کو وزیرِ دفاع خواجہ آصف کا ایک بیان دیکھا، جس میں وہ کہہ رہے تھے کہ دراصل وادی تیراہ سے نقل مکانی سخت سردی کی وجہ سے شروع ہوئی۔
فضل رحیم نے بی بی سی اردو کو بتایا کہ ’میں اپنے گھر اور دُکان کا سامان ایک بڑے ٹرک اور چار ڈاٹسن گاڑیوں میں لایا ہوں اور اب یہ سامان باڑہ میں کھل آسمان تلے پڑا ہے۔ میں خود ایک ایسی جگہ کی تلاش میں ہوں، جہاں سر چھپا سکوں۔ میں پاگل تھا کہ اس موسم میں اتنا سامان لے کر گھر سے نکلتا۔‘
ضلع خیبر کے علاقے وادی تیراہ میں مبینہ فوجی آپریشن اور علاقے سے لوگوں کی نقل مکانی کے بارے میں وفاقی اور صوبائی حکومتوں کی جانب سے متضاد بیانات گذشتہ کئی ہفتوں سے سامنے آ رہے ہیں۔
بدھ کو وزیر مملکت برائے داخلہ طلال چوہدری نے کہا کہ تیراہ میں کوئی آپریشن نہیں کیا جا رہا اور گذشتہ روز وزیرِ اطلاعات عطا تارڑ کے ہمراہ ایک پریس کانفرنس کے دوران وزیرِ دفاع خواجہ آصف نے موقف اپنایا تھا کہ تیراہ سے نقل مکانی سرد موسم کے سبب ہو رہی ہے اور ہر برس ایسا ہی ہوتا ہے۔
دوسری جانب خیبر پختونخوا کے وزیرِ اعلیٰ سہیل آفریدی کہہ رہے ہیں کہ انھوں نے اتوار کو ایک جرگہ طلب کیا ہے جہاں لوگوں سے پوچھا جائے گا کہ انھیں نقل مکانی کرنے کے لیے کس نے کہا تھا۔
وادی تیراہ کے حالات پر ایسے متضاد بیانات پہلے سے ہی گمبھیر صورتحال کو مزید پیچیدہ کر رہے ہیں، جہاں یہ سمجھنا مشکل ہے کہ اس علاقے میں دراصل ہو کیا رہا ہے۔
اس غیر واضح صورتحال میں تیراہ میں اپنے گھروں کو چھوڑنے والے مزید پریشانی میں مبتلا نظر آ رہے ہیں۔
بی بی سی کے پاس دستیاب صوبائی ڈیزازٹر مینجمنٹ اتھارٹی (پی ڈی ایم اے) کے اعداد و شمار کے مطابق صرف 7 سے 15 جنوری کے درمیان چھ ہزار 775 افراد نے تیراہ سے نقل مکانی کی ہے۔
اس سے قبل اور اس کے بعد بھی اس علاقے سے نقل مکانی ہوتی رہی ہے لیکن بی بی سی کے پاس اس سے متعلق اعداد و شمار موجود نہیں ہیں۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
مقامی لوگوں کا کہنا ہے کہ انھیں علاقہ چھوڑنے کے لیے متعدد ڈیڈ لائنز دی گئی تھیں۔
ایک رہائشی کا کہنا تھا کہ کبھی انھیں علاقہ خالی کرنے کے لیے تین دن کا وقت دیا گیا اور کبھی کہا گیا کہ 10 سے 25 جنوری کے دوران نقل مکانی کر لیں۔
انھوں نے بی بی سی کو بتایا کہ ’علاقے میں پہلے تو یہ بازگشت سنائی دیتی رہی کہ وہاں آپریشن کی تیاری ہو رہی ہے۔ اس کے بعد کبھی گولہ باری شروع ہو جاتی تھی۔ ہمیں کہا گیا کہ تین دن کے اندر علاقہ خالی کریں، یہاں آپریشن ہوگا۔‘
’ہمیں سمجھ نہیں آ رہا تھا کہ کیسے یہاں سے جائیں اور کہاں جائیں گے۔‘
ان کے ساتھ تیراہ کے ایک اور رہائشی کاشف آفریدی بھی موجود تھے۔
سرکاری حکام کے بیانات پر ردِعمل دیتے ہوئے وہ کہتے ہیں کہ: ’ہم خود کیوں اس سرد موسم میں اپنا گھر بار چھوڑ کر آئیں گے؟ ہم نے ابھی کچھ عرصے پہلے ہی اپنا مکان تعمیر کیا ہے، جس میں بیسمنٹ بھی ہے اور ہم وہاں سردی سے محفوظ رکھ سکتے تھے۔‘
تیراہ سے تعلق رکھنے والے مقامی تاجر شیر افگن کہتے ہیں کہ اس وقت ان کے علاقے میں خوراک کی شدید قلت ہے۔
ان کا کہنا ہے کہ ’جب علاقے میں آپریشن کی آواز بلند ہوئی ہے تو تیراہ کی جانب راشن یا خوراک لے جانے پر پابندی عائد کر دی گئی تھی۔‘
’بڑی مشکل سے ایک ٹرک آٹا لے کر گئے تھے لیکن برفباری اور حالات کی وجہ سے وہ منزل تک نہیں پہنچ پا رہا۔  اب تنظیمیں متحرک ہوئی ہیں اور امدادی سامان لے جانے کی کوششیں کر رہی ہیں۔‘
جب ان سے پوچھا گیا کہ وفاقی حکومت کہہ رہی ہے کہ انھوں نے علاقہ خالی کرنے کو نہیں کہا تو شیر افگن کا کہنا تھا کہ ’پھر یہ رجسٹریشن کون کر رہا تھا، لوگوں کو امداد کون دے رہا تھا؟‘
خیبر کے ڈپٹی کمشنر کی طرف سے اپنے سوشل میڈیا اکاؤنٹس کی طرف سے شیئر کی جانے والی تصاویر میں لیپ ٹاپس پر نادرا کا لوگو بنا ہوا دیکھا جا سکتا ہے۔
تحصیل باڑہ کے چیئرمین اور جمعیت علما اسلام (ف) کے مقامی رہنما مفتی کفیل بھی وفاقی حکومت کے بیان کی نفی کرتے ہوئے نظر آ رہے ہیں۔
انھوں نے بی بی سی اردو کو بتایا کہ ’اس وقت تیراہ کے لوگ سخت مشکل میں ہیں، وہاں خوراک کی قلت پائی جاتی ہے۔ ایسے کئی خاندان ہوں گے جنھوں نے آج شاید کھانا بھی نہیں کھایا ہوگا اور یہ وفاقی حکومت بیان دے رہی ہے کہ یہ لوگ سردی کے موسم کی وجہ سے خود نقل مکانی کر رہے ہیں۔‘
انھوں نے کہا کہ ’پچھلے دس برسوں میں ایسی کوئی نقل مکانی نہیں ہوئی تو اب یہ لوگ کیوں گھر بار چھوڑ کر آ رہے ہیں؟‘
’تیراہ کے لوگوں نے سردی کے لیے اپنے انتظامات کیے ہوتے ہیں، وہاں انگیٹھیاں لگی ہوتی ہیں جس سے ان کے کمرے گرم ہوتے ہیں۔ یہاں کوئی پہلی مرتبہ برف یا سردی نہیں پڑ رہی بلکہ ہر سال وہاں موسم ایسا ہی ہوتا ہے۔‘
تاہم خیبر پختونخوا پر گہری نظر رکھنے والے صحافی محمود جان بابر کہتے ہیں کہ تیراہ میں ایسے کچھ خاندان ضرور ہیں جن کے نہ صرف تیراہ بلکہ میدانی علاقوں میں بھی گھر ہیں اور وہ سردی کے موسم میں میدانی علاقوں میں چلے جاتے ہیں۔
لیکن ان کے مطابق ایسا صرف وہی لوگ کرتے ہیں جن کے پاس وسائل موجود ہوتے ہیں ’لیکن حالیہ نقل مکانی ایسی نہیں ہے۔ اس مرتبہ تو ٹرک بھر بھر کے لوگ بے گھر ہو رہے ہیں اور نقل مکانی کی جا رہی ہے۔‘
تیراہ سے نقل مکانی کا انتظام کرنے میں مقامی قبائل پر مشتمل ایک 24 رکنی کمیٹی کا کردار اہم رہا ہے۔
اس صورتحال کے بارے میں اس کمیٹی کے ایک رکن  کا کہنا تھا کہ تیراہ کے لوگوں کے ساتھ بربریت کی جا رہی ہے، مذاق کیا جا رہا ہے اور وہ بہت جلد اس بارے میں اپنا مؤقف ضرور دیں گے کہ یہ نقل مکانی کیسے ہوئی ہے۔
ان کے مطابق ان کا جرگہ غیر سیاسی ہے اور چند روز بعد اس کا ایک اجلاس بُلایا گیا ہے، جس کے بعد وہ اپنا مؤقف سب کے سامنے رکھیں گے۔
دوسری جانب 24 رُکنی جرگے کے ایک رُکن کمال الدین بی بی سی اردو کے روحان احمد کو بتایا کہ وہ وفاق یا صوبائی حکومت کے سیاسی بیانات پر تبصرہ نہیں کرنا چاہیں گے کیونکہ ان کی ’کمٹمنٹ ریاست کے ساتھ ہوئی ہے۔‘
انھوں نے مزید کہا کہ تیراہ کے علاقے سے آدھی آبادی نقل مکانی کر چکی ہے اور آدھی آبادی کی نقل مکانی برفباری کے سبب رُکی ہوئی ہے۔
جب ان سے پوچھا گیا کہ ان ریاست سے ان کی کیا مراد ہے تو انھوں نے اس کی وضاحت دینے سے انکار کرتے ہوئے کہا کہ ’ہماری جو ریاست کے ساتھ کمٹمنٹ ہو چکی ہے اس میں ابھی تک کوئی مسئلہ نہیں آیا ہے۔ اگر ضرورت پڑی تو ہم وضاحت بھی کریں گے۔‘
انھوں نے اپنے علاقے کے حالات کے بارے میں مزید بات کرتے ہوئے کہا کہ ان کے علاقے میں تین برسوں سے بدامنی پھیلی ہوئی ہے: ’وہاں پر ہمارے بچے شہید ہوئے ہیں، خواتین شہید ہوئی ہیں، وہاں سکیورٹی فورسز کی طرف سے کارروائی میں بھی مختلف لوگ شہید ہوئے ہیں۔‘
کمال الدین مزید بتاتے ہیں علاقے میں بار بار لگنے والے کرفیو کے سبب زندگی گزارنا مشکل ہوگیا تھا۔
’ہم تنگ آ چکے ہیں، ہم نے نقل مکانی شروع کی ہے اور ہم نے مطالبات ریاست کے سامنے رکھے اور ایک معاہدے کے نتیجے میں ہم نے نقل مکانی شروع کی اور یہ سلسلہ جاری ہے۔‘
’تحریری اور زبانی معاہدہ موجود ہے۔‘
جب ان سے پوچھا گیا کہ کیا علاقے سے نقل مکانی کے بعد کسی معاہدے کے تحت کوئی بڑا فوجی آپریشن ہونے جا رہا ہے تو ان کا کہنا تھا کہ ’آپریشن پر واضح جواب میں نہیں دے سکتا۔ یہاں پر آپریشن تین سال سے چل رہے ہیں، وہاں مارٹر شیلنگ ہو رہی ہے، مسلح تنظیموں کی طرف سے فائرنگ ہو رہی ہے۔‘
’وہاں پر روزانہ کی بنیاد پر آپریشن ہو رہے ہیں، ہم تنگ ہو چکے ہیں۔ اس وجہ سے نقل مکانی ہو رہی ہے، وہاں کئی مسلح تنظیمیں ہیں، سینکڑوں کی تعداد میں مسلح افراد موجود ہیں۔‘
موجود صورتحال پر گذشتہ روز وزیر اعلی سہیل آفریدی ایک ویڈیو بیان میں کہہ چکے ہیں وہ ضلع خیبر کی عوام کے ساتھ ایک جرگے میں بیٹھیں گے اور ان سے پوچھیں گے کہ ان کے ساتھ کیا ہوا ہے۔
انھوں نے اپنے بیان میں کہا تھا کہ ’وادی تیراہ پر ایک بار پھر سخت ترین حالات مسلط کیے گئے ہیں، جب بند کمروں کے فیصلے مسلط کیے جا رہے تھے تو میں نے اس کے خلاف آواز بلند کی تھی۔‘
انھوں نے کہا کہ وہ اتوار کو دو بجے پورے خیبر میں بسنے والی اقوام کا جرگہ جمرود فٹبال اسٹیڈیم میں بلا رہے ہیں، جہاں لوگوں سے پوچھا جائے گا کہ وہ اپنی مرضی سے علاقہ چھوڑ رہے ہیں یا انھیں زبرستی گھر چھوڑنے پر مجبور کیا گیا ہے۔
اس بارے میں وفاقی حکومت کا مؤقف الگ ہے اور گذشتہ چند روز سے اس کی جانب سے تیراہ میں مبینہ فوجی آپریشن اور لوگوں کی نقل مکانی کے بارے میں وضاحتیں پیش کی جا رہی ہیں۔
بدھ کو وزیر مملکت برائے داخلہ طلال چوہدری نے اس بارے میں سخت مؤقف اپناتے ہوئے کہا کہ تیراہ میں کوئی آپریشن نہیں ہو رہا بلکہ صرف انٹیلجینس بیسڈ آپریشنز ہو رہے ہیں۔
انھوں نے دعویٰ کیا کہ تیراہ سے لوگوں کی نقل مکانی اور ان کے لیے فنڈز کا اجرا سب کچھ صوبائی حکومت نے کیا ہے۔
طلال چوہدری نے کہا کہ تیراہ کے حوالے سے کسی بھی کاغذ پر وفاقی حکومت کے کسی نمائندے یا فوج کے کسی افسر کے دستخط نہیں ہیں بلکہ ’یہ سب صوبائی حکومت اپنی کرپشن چھپانے کے لیے کر رہی ہے، یہ کرپشن ان چار ارب روپے کی ہے جو حکومت نے تیراہ کے لوگوں کے لیے جاری کیے تھے۔‘
انھوں نے کہا کہ جب بھی کوئی فوجی آپریشن کرنا ہوگا تو مکمل طور پر ذمہ داری سے کیا جائے گا۔
ضلع خیبر کے مختلف علاقوں میں شدت پسند تنظیموں کے مضبوط گڑھ موجود رہے ہیں۔ یہاں کالعدم لشکر اسلام اور اس کے بعد کالعدم تنظیم تحریک طالبان پاکستان کی موجودگی کی اطلاعات بھی موصول ہوتی رہی ہیں۔
صحافی  و تجزیہ کار محمود جان بابر کا کہنا ہے کہ اس علاقے میں پُرتشدد واقعات پیش آ رہے تھے، جس وجہ سے علاقے میں لوگوں نے طالبان کے ساتھ جرگے بھی کیے تھے۔
انھوں نے بتایا کہ گذشتہ برس اگست میں ’مقامی قبائل کے لوگ طالبان کے پاس قران لے کر گئے تھے کہ وہ اس علاقے سے چلے جائیں اور اس کے لیے طالبان نے وقت مانگ تھا، لیکن بعد میں طالبان نے اس علاقے کو چھوڑ کر جانے سے انکار کر دیا تھا۔‘
’اس علاقے میں لوگوں نے جرگے کیے اور اطلاعات کے مطابق مقامی عمائدین نے ان جرگوں میں کہا تھا کہ اس علاقے کے لوگوں کے بچے بھی طالبان کی طرف جا رہے ہیں، جس وجہ سے علاقے میں حالات خراب ہو رہے ہیں۔‘
ضلع خیبر کے علاقے تیراہ میں شدت پسندی کی تاریخ تو قدیم ہے لیکن حالیہ تریخ میں یہاں عسکریت پسندی سنہ 2004 اور 2005 کے دنوں میں شروع ہوئی تھی، جب مختلف عسکریت پسند تنظیمیں یہاں متحرک ہوئیں۔
تیراہ میں منگل باغ کی قیادت میں لشکر اسلام نامی تنظیم متحرک رہی ہے اور اس کے بعد یہاں کالعدم تنظیم تحریک طالبان پاکستان کی سرگرمیاں بھی شروع ہو گئی تھیں۔
ان تنظیموں کے خلاف حکومت کی حمایت میں بھی کچھ تنظیمیں قائم ہوئی تھیں، جن میں انصار الاسلام نامی تنظیم سب سے نمایاں رہی ہے۔
تیراہ میں سنہ 2006 سے سنہ 2008 تک شدت پسند تنظیموں کی کارروائیاں بڑھی تھیں اور یہ علاقہ شدت پسند تنظیموں کا مضبوط گڑھ سمجھا جانے لگا تھا، جہاں ان کی اپنی چیک پوسٹیں موجود تھیں۔
ان تنظیموں کے خلاف سنہ 2008 سے 2010 کے درمیان فوجی آپریشنز کیے گئے، جو مکمل کامیاب نہیں ہو سکے اور کچھ عرصے کے بعد یہ تنظیمیں ایک مرتبہ پھر متحرک ہو گئیں۔
سنہ 2014  سے سنہ 2017 تک آپریشن خیبر کے نام پر اس علاقے میں مختلف اوقات پر فوجی کارروائیاں کی جاتی رہی ہیں۔

### Article 138 ###
پاکستان کے شہر لاہور میں پالتو شیروں کے حملوں میں دو بچوں کے زخمی ہونے کے حالیہ واقعات کے بعد صوبہ پنجاب کی حکومت نے افزائش نسل کی غرض سے شیر پالنے کے اجازت نامے منسوخ کرنے کا فیصلہ کیا ہے۔
پنجاب کے شہر لاہور میں حال ہی میں شیروں کے حملوں کے دو واقعات پیش آئے ہیں۔ ایک واقعے میں ایک کمسن بچے کا بازو ایک پالتو شیر نے چبا ڈالا تھا اور زندگی بچانے کے لیے اس کا بازو کاٹنا پڑا تھا۔
دوسرے واقعے میں گلی میں موجود ایک بچی اس وقت زخمی ہوئی جب رکشے کے ذریعے کہیں منتقل کیا جانے والا ایک پالتو شیر باہر نکل آیا اور بچی پر حملہ آور ہو گیا۔ یہ اپنی نوعیت کے پہلے واقعات نہیں ہیں۔
لاہور میں اس سے قبل اس نوعیت کے کئی واقعات سامنے آ چکے ہیں، جہاں رہائشی علاقوں کے اندر گھروں میں پالے ہوئے شیروں کے حملوں میں لوگ زخمی ہوئے ہیں۔
ورلڈ وائڈ فنڈ فار نیچر (ڈبلیو ڈبلیو ایف) پاکستان کی ڈائریکٹر بائیو ڈائیورسٹی عظمیٰ خان نے بی بی سی سے بات کرتے ہوئے بتایا کہ ’شیر، چیتے اور تیندوے کی نوع کی بڑی بلیاں بنیادی طور پر جنگلی جانور ہیں جن کو سکھانا ممکن نہیں ہوتا۔‘
’چاہے وہ قید میں رکھے گئے پالتو ماں باپ ہی سے کیوں نہ پیدا ہوئے ہوں وہ جنگلی ہی رہتے ہیں، یہ ان کی جبلت میں ہے۔ اس لیے ان کو پالتو جانور کے طور پر گھروں میں رکھنا ناصرف اس جانور کے ساتھ ظلم ہے بلکہ انتہائی خطرناک بھی ہے۔‘
وہ کہتی ہیں کہ ’یہ جانور اتنے طاقتور اور خونخوار ہوتے ہیں کہ ان کے لیے انسان کو قابو میں کرنا یا ان پر غالب آنا کوئی مشکل نہیں ہے۔‘
عظمیٰ خان نے بتایا کہ صرف پاکستان ہی نہیں دنیا بھر میں بہت سے ایسے واقعات سامنے آ چکے ہیں ’جہاں پالتو شیر وغیرہ نے اپنے مالک ہی پر حملہ کر دیا۔‘
ڈبلیو ڈبلیو ایف کی ڈائریکٹر بائیو ڈائیورسٹی پاکستان نے مزید بتایا کہ صوبہ پنجاب میں لگ بھگ 584 بڑی بلیوں کی نوع کے جانور موجود ہیں، ’جو لوگوں نے گھروں یا فارمز میں پالتو جانوروں کے طور پر پالے ہوئے ہیں۔ ان میں 358 شیر، 194 چیتے اور 10 جیگوار یا تیندوے شامل ہیں۔‘
تو سوال یہ ہے کہ اگر یہ جانور اتنے خطرناک ہیں اور ان کو سدھا کر پالتو جانور نہیں بنایا جا سکتا تو حکومت نجی طور پر ان کو پالنے یا ان کی افزائش نسلی  کی اجازت ہی کیوں دیتی ہے؟ یہ کہاں سے لائے جاتے ہیں اور ان کو کن حالات میں رکھا جاتا ہے کہ یہ آزاد ہو کر لوگوں پر حملہ آور ہو جاتے ہیں؟
اب دیکھنا یہ بھی ہو گا کہ اگر حکومت ان کو پالنے یا افزائش نسل کرنے کے فارمز کے اجازت نامے منسوخ کرتی ہے تو اتنی بڑی تعداد میں شیروں اور چیتوں کو کیسے اور کہاں سنبھالا جائے گا؟
پاکستان کے شہر لاہور میں میاں ضیا نے رائل وائلڈ لائف فارم کے نام سے اپنا فارم بنا رکھا ہے۔ بی بی سی سے بات کرتے ہوئے انھوں نے بتایا کہ ان کے فارم پر اس وقت 20 شیر موجود ہیں، جن میں افریکی شیر، سفید شیر اور چیتے وغیرہ شامل ہیں۔
ان کا کہنا ہے کہ وہ ان لوگوں میں شامل ہیں، جنھوں نے پہلی مرتبہ باہر سے شیر پاکستان درآمد کیے تھے، جو انھوں نے کینیڈا اور افریکہ سے منگوائے تھے۔
اس کے بعد انھوں نے اپنے فارم پر مقامی طور پر ان کی بریڈنگ یا افزائش نسل کروائی ہے۔
’یہ کوئی جنگلی شیر نہیں ہیں۔ یہ تمام کیپٹو بریڈ ہیں یعنی یہ قید کے اندر پیدا ہوئے اور بڑے ہوئے ہیں۔ ہمارا فارم پاکستان میں سب سے پرانا ہے۔ ہمیں تقریباً 22 سال ہو گئے ہیں۔ ہمارے پاس ان شیروں کی نسل پھر آگے بڑھی ہے۔‘
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
ان کا کہنا تھا کہ اب پاکستان سے بہت کم لوگ شیر درآمد کر رہے ہیں۔ ’ایک شیر کو درآمد کرنے پر لگ بھگ 25 سے 30 ہزار پاکستانی روپے خرچ آتا ہے۔‘
میاں ضیا کے مطابق انھوں نے اپنے ’ایجوکیشنل مقاصد کے لیے اور اپنے شوق کے لیے شیر پال رکھے ہیں اور وہ انھیں مقامی طور پر فروخت نہیں کرتے۔‘
تاہم انھوں نے بتایا کہ ’پاکستان میں کچھ فارمز ایسے ہیں جنھوں نے کچھ برس قبل شیروں کے بچے مقامی طور پر فروخت کیے تھے۔‘
’کچھ وہاں سے اور کچھ دیگر ذرائع سے مقامی طور پر لوگوں کے پاس شیروں کے بچے آ گئے، جو انھوں نے غیر قانونی طور پر گھروں پر پال لیے۔ آپ نے دیکھا ہو گا کہ گھروں کی چھتوں پر لوگوں نے شیر پالے ہوئے ہیں اور ان کو زنجیریں ڈال کر رکھا ہوا ہے۔‘
میاں ضیا کہتے ہیں ’یہ عمل بالکل غلط ہے۔‘
’یہ شیر ہے کوئی کتا یا بلی تو نہیں ہے کہ آپ اس طرح اس کو رکھیں۔ اس ہی قسم کے لوگوں کی وجہ سے وہ لوگ بھی مشکل میں آ جاتے ہیں جو تمام قانونی تقاضے پورے کرتے ہوئے شیر پال رہے ہیں۔‘
وہ کہتے ہیں کہ انھوں نے تمام تر قانونی تقاضے پورے کرتے ہوئے وائلڈ لائف محکمے کے مقرر کردہ سٹینڈرڈ آپریٹنگ پروسیجرز کے مطابق شیر پال رکھے ہیں۔
سوشل میڈیا پر سامنے آنے والی بیشمار ویڈیوز میں اکثر یہ دیکھنے میں آیا ہے کہ لوگ شیروں کو اپنے ڈرائنگ رومز میں اپنے ساتھ رکھ کر بیٹھے ہیں یا انھوں نے گھروں کے اندر ہی ان کو زنجیروں سے باندھ رکھا ہے۔
بعض ویڈیوز میں بہت سے لوگ ان شیروں کے ساتھ تصاویر بنواتے یا ٹک ٹاک کی ویڈیوز بناتے ہوئے نظر آتے ہیں۔
شیروں کے بریڈر اور رائل وائلڈ لائف فارم کے مالک میاں ضیا کہتے ہیں کہ ’یہ تمام عمل غیر قانونی ہیں کیونکہ قانون کے مطابق شیروں کو رہائشی علاقوں میں نہیں رکھا جا سکتا۔‘
’شیر پالنے سے پہلے وائلڈ لائف محکمے کے لوگ آتے ہیں، وہ باقاعدہ انسپیکشن کرتے ہیں اور پھر آپ کو لائسنس لینا ہوتا ہے۔ اس کے بعد ہی آپ شیر پال سکتے ہیں اور وہ صرف فارم کے اندر جو کہ رہائشی علاقے سے باہر ہوتا ہے۔‘
ایس او پیز کے بارے میں انھوں نے بتایا کہ محکمہ وائلڈ لائف کی طرف سے دی گئی ایس او پیز کے مطابق شیروں کے لیے بریڈنگ فارم کا رقبہ کم از کم دس ایکڑ ہونا چاہیے۔ ’ان کے لیے بنائے گئے انکلوژر یا پنجرے کی اونچائی کم از کم 12 فٹ ہونا ضروری ہے۔‘
میاں ضیا کے مطابق اس کے ساتھ ساتھ فارم کے اندر ’سکیورٹی کے انتظامات مکمل ہونا ضروری ہیں تا کہ اگر کوئی جانور غلطی سے بھی باہر نکل جاتا ہے تو وہ کوئی نقصان نہ کر پائے۔‘
ان کے مطابق دیگر اقدامات کے ساتھ ساتھ ’فارم پر ڈارٹ گن یا ٹرینکیولائزر گن موجود ہونی چاہیے تا کہ اگر کوئی شیر غلطی سے باہر نکل آئے تو اس کو ڈارٹ سے بیہوش کیا جا سکے اور واپس اس کے انکلوژر میں ڈال دیا جائے۔‘
انھوں نے بتایا کہ ’شیر پالنا ایک مہنگا شوق ہے کیونکہ ایک شیر ایک دن میں لگ بھگ دس سے بارہ کلو گوشت کھاتا ہے۔‘
’اس کے علاوہ اس کی دیکھ بھال کے لیے کم از کم دو ٹرینرز رکھنا لازمی ہوتا ہے۔ ان کی ضرورت اس لیے بھی ہوتی ہے کہ جب شیروں کو کھانا ڈالنے کا وقت ہوتا ہے تو اس بات کو یقینی بنایا جائے کہ غلطی سے بھی ان کا انکلوژر کھلا نہ رہ جائے اور وہ باہر نہ آ سکیں۔‘
میاں ضیا سمجھتے ہیں کہ حکومت کی طرف سے ان لوگوں کے خلاف ’کریک ڈاؤن بالکل درست ہے جو غیر قانونی طور اور ایس او پیز کی خلاف ورزی کرتے ہوئے شیروں کو رہائشی علاقوں میں یا پھر گھروں کے اندر پال رہے ہیں۔‘
ڈبلیو ڈبلیو ایف پاکستان کی ڈائریکٹر بائیو ڈائیورسٹی عظمیٰ خان کے مطابق صوبہ پنجاب میں جو 584 شیر اور چیتے وغیرہ پالتو جانوروں کے طور پر پالے جا رہے ہیں وہ صوبہ بھر کے 18 اضلاع میں موجود لگ بھگ 179 بریڈنگ فارمز سے آئے ہیں۔
انھوں نے بتایا کہ ’شیر، چیتے اور ان کی انواع کے دیگر جانور پاکستان کے مقامی جانور نہیں ہیں۔ یہ ایگزاٹک جانور ہیں یعنی یہ بیرون ممالک کی انواع ہیں، اس لیے ان کو درآمد کیا جاتا ہے۔‘
عظمی خان کا کہنا ہے کہ پاکستان میں جنگلی حیات کے قوانین صرف مقامی انواع کے جانوروں کو حفاظت فراہم کرتے تھے، ’ایگزاٹک جانوروں کے لیے قوانین موجود نہیں تھے۔‘
ڈائیریکٹر بائیو ڈائیورسٹی ڈبلیو ڈبلیو ایف عظمی خان کے مطابق ’وائلڈ لائف محکمے والے لوگ کہتے تھے کہ یہ ان کا مینڈیٹ نہیں ہے اس لیے وہ ان کے خلاف کوئی ایکشن نہیں لے سکتے۔‘
یوں آہستہ آہستہ لوگوں نے یہ شیر اور چیتے وغیرہ منگوا کر مقامی طور پر ان کی افزائش نسل شروع کر دی۔
عظمی خان کا کہنا تھا کہ اس کے بعد وائلڈ لائف کے قوانین میں نظرثانی کی گئی اور اس میں انتظام کیا گیا کہ ’جو لوگ ان کو منگوا کر ان کی افزائش نسل کرنا چاہتے ہیں انھیں فارمز بنا کر وہاں ان کو پالنے کی اجازت دی جائے۔‘
عظمی خان کہتی ہیں کہ ان کا ادارہ ڈبلیو ڈبلیو ایف ان جانوروں کی اس قسم کی خرید و فروخت اور ان کو رہائشی علاقوں میں پالنے کے حق میں نہیں ہے اور اس کی مخالفت کرتا رہا ہے۔
’یہ خطرناک جانور ہیں جو حملہ آور ہو سکتے ہیں اور یہ جانوروں کی اپنی فلاح و بہبود کے لیے بھی درست نہیں ہے۔‘
حالیہ واقعات کے بعد پولیس اور وائلڈ لائف محکمے نے نجی طور پر شیر پالنے والوں اور شیروں کے بریڈنگ فارمز چلانے والوں کے خلاف کریک ڈاؤن کیا ہے، جس میں بہت سے شیر برآمد کر کے انھیں سفاری پارک بھجوایا گیا۔
ان کارروائیوں کے دوران بہت سی گرفتاریاں بھی ہوئیں جبکہ کچھ شیروں کو نجی بریڈنگ فارمز پر منتقل کیا گیا جو ایس او پیز کے تحت قانونی طور پر بنے ہوئے تھے۔
تاہم ان ہی میں سے ایک فارم پر یہ واقعہ پیش آیا جس میں شیر نے ایک بچے کا بازو چبا ڈالا۔
لاہور میں شیروں کے بریڈر میاں ضیا کہتے ہیں کہ یہ ایک افسوسناک حادثہ تھا اور ان کے خیال میں اس سے بچا جا سکتا تھا ’اگر محکمہ وائلڈ لائف کا کوئی نمائندہ وہاں اس فارم پر موجود ہوتا جہاں ان شیروں کو منتقل کیا گیا تھا۔‘
اس واقعے کے بعد صوبہ پنجاب کی وزیراعلی مریم نواز نے نوٹس لیتے ہوئے شیروں کے فارمز کے اجازت نامے ختم کرنے کے فیصلے کا اعلان کیا تھا۔
تاہم میاں ضیا سمجھتے ہیں کہ اجازت نامے منسوخ کرنا مسئلے کا حل نہیں ہے۔
’جو فارمز بنے ہوئے ہیں وہ تو قانون کے مطابق تمام تر ایس او پیز پر عمل کرتے ہوئے شیر پال رہے ہیں۔ مسئلہ ان لوگوں کی طرف سے ہوتا ہے جو غیر قانونی طور پرگھروں میں شیر پالتے ہیں۔‘
ان کے خیال میں ایسے لوگوں کے خلاف ’حکومت کا کریک ڈاؤن بالکل جائز ہے۔‘ وہ کہتے ہیں ایسے لوگوں کے خلاف قوانین کو مزید سخت کیا جانا چاہیے۔
ڈبلیو ڈبلیو ایف پاکستان کی ڈائریکٹر بائیو ڈائیورسٹی عظمی خان نے بی بی سی سے بات کرتے ہوئے بتایا کہ گذشتہ برس پنجاب حکومت نے ایک پالیسی بنائی تھی، جس کے تحت ایک پبلک نوٹس کے ذریعے لوگوں سے یہ کہا گیا کہ جس کے پاس شیر ہیں وہ ڈکلیئر یا سامنے لائیں۔
’جو لوگ سامنے لے آئے ان کے لیے قانون کے اندر ایس او پیز موجود تھیں کہ وہ کس طرح شیر پال سکتے ہیں۔ اس میں انکلوژر وغیرہ کا سائز اور دیگر تمام چیزیں بتائی گئی تھیں۔ وہ اس کے مطابق شیر پال سکتے ہیں۔‘
انھوں نے بتایا کہ اس کے بعد جن لوگوں نے شیر ڈکلیئر نہیں کیے اور چھپائے ان کے خلاف کریک ڈاون کیا گیا اور بہت سے شیر اور ان کے بچے قبضے میں لے کر سفاری پارکوں اور چڑیا گھروں میں بھجوا دیے گئے۔
ان کا کہنا تھا کہ حکومت پنجاب بنیادی طور پر درست سمت میں چل رہی ہے اور ’اب اس پالیسی پر کام ہو رہا ہے کہ گھروں میں یا نجی طور پر شیر پالنے کے کام کو مکمل طور پر ختم کیا جائے۔ اس کے لیے پالیسی پر کام ہو رہا ہے۔‘
عظمی خان نے بتایا کہ حکومت نے اس کے لیے کیپٹو وائلڈ لائف مینیجمنٹ کمیٹی کے نام سے ایک کمیٹی بنائی ہے اور ڈبلیو ڈبلیو ایف پاکستان بھی اس کا رکن ہے۔ ’یہ کمیٹی اس پر کام کرے گی کہ گھروں اور رہائشی علاقوں میں فارمز سے شیروں کو مکمل طور پر کیسے ختم کیا جائے۔‘
ڈبلیو ڈبلیو ایف پاکستان کی ڈائریکٹر بائیو ڈائیورسٹی عظمی خان کے مطابق حالیہ کریک ڈاؤن کے اندر حکومت نے جو شیر قبضے میں لیے ان میں سے کچھ کو سفاری پارک وغیرہ میں بھجوایا گیا ہے۔
ان کا کہنا تھا کہ ’کریک ڈاؤن کے دوران شیروں کے فارمز کو سیل کیا گیا تھا جبکہ شیر ان کے اندر ہی رہے ہیں۔‘
ان کا کہنا تھا نئی پالیسی میں اس پر کام ہو رہا ہے کہ گھروں سے شیروں کو مکمل طور پر منتقل کرنا ہے۔
’اس کے لیے حکومت کے پاس حکومت کی طرف سے چلائے جانے والے لگ بھگ 20 سرکاری چڑیا گھر موجود ہیں، جہاں ان کو منتقل کیا جاتا ہے۔‘
تاہم اگر فارمز سے شیروں منتقل کرنا ہو تو اتنی بڑی تعداد میں شیر چڑیا گھروں میں تو نہیں رکھے جا سکتے۔ تو سوال یہ ہے کہ وہ کہاں جائیں گے؟
ڈائریکٹر بائیوڈائیورسٹی عظمی خان کے مطابق حکومت گذشتہ پالیسی پر نظرثانی کر رہی ہیں کیونکہ حالیہ حادثات سامنے آئے ہیں۔
’اس پر ابھی کوئی فیصلہ نہیں ہوا تاہم ایک ممکنہ طریقہ یہ ہو سکتا کہ وہ فارمز جو قانونی تقاضے پورے کرتے ہیں، رہائشی علاقوں سے باہر ہیں اور مکمل ایس او پیز پر پورا اترتے ہیں ان کو پرائیویٹ سفاری میں تبدیل کر دیا جائے۔‘
’یہ پرائیویٹ سفاری مکمل طور پر ایجوکیشنل مقاصد کے لیے ہو اور عوام کے لیے کھلی ہو تا کہ لوگ وہاں آ سکیں، شیروں کے بارے میں جان سکیں اور خود دیکھ سکیں کہ انھیں کیسے رکھا جا رہا ہے۔‘
ان کا کہنا تھا کہ انسانوں کی حفاظت اور جانوروں کی فلاح و بہبود دونوں پر سمجھوتا نہیں کیا جا سکتا۔

### Article 139 ###
’موٹر سائیکل سے موٹر کار۔‘
اِس نعرے نے حال ہی میں اس وقت پاکستانی صارفین کی توجہ حاصل کی جب ’الیکٹرا‘ نامی کمپنی نے ایک ایسی الیکٹرک کار کی بُکنگ کا آغاز کیا جس کی قیمت تقریباً 11 لاکھ روپے سے شروع ہوتی ہے۔
’الیکٹرا‘ کے جنرل مینیجر احمد کمال نے بی بی سی کو بتایا کہ اب تک تقریباً 200 صارفین نے اس کار کی بُکنگ کروائی ہے اور پہلے مرحلے میں چین سے درآمد کیے جانے والے سی بی یو یونٹس کی ڈیلیوری آئندہ برس مارچ سے شروع ہو گی۔
انھوں نے بتایا کہ کار میں ٹو ڈور اور فور ڈور کے علاوہ بیٹری کے اعتبار سے تین آپشنز ہیں۔ ’اوسطاً اس کی بیٹری چارج ہونے میں پانچ سے چھ گھنٹے لیتی ہے اور ویریئنٹ کے حساب سے اِس کی رینج 100 سے 180 کلومیٹر تک ہے۔‘
کئی لوگوں نے قیمت اور خصوصیات کے اعتبار سے اس الیکٹرک کار کا موازنہ پاکستان میں پہلے سے موجود بجٹ کاروں سے کیا ہے تاہم بعض صارفین نے اس میں حفاظتی فیچرز کی عدم موجودگی کی بھی نشاندہی کی ہے۔
پاکستان میں ’نورا‘ نامی کمپنی نے بھی اِسی طرح کی ایک ’مائیکرو کار‘ متعارف کروائی ہے۔
ہم نے یہ جاننے کی کوشش کی ہے کہ آیا مڈل کلاس کو ٹارگٹ کرنے والی یہ الیکٹرک وہیکلز کسی عام چھوٹی کار کا نعم البدل ہو سکتی ہیں اور صارفین کو ایسی آپشنز کو خریدتے وقت کن چیزوں کا خیال رکھنا چاہیے۔
بی بی سی سے گفتگو کرتے ہوئے الیکٹرا کے جنرل مینیجر احمد کمال کا کہنا تھا کہ ’یہ سمجھنا ضروری ہے کہ یہ گاڑی نہیں بلکہ کواڈری سائیکل ہے۔‘
اُن کا کہنا تھا کہ جنوبی ایشیائی ممالک میں رکشے جیسی کواڈری سائیکل بہت عام ہیں اور یہ ٹُک ٹُک کے نام سے چلتی ہیں مگر الیکٹرا میٹرو اس کی چار پہیوں والی جدید قسم ہے جس میں سٹیئرنگ وہیل، ای سی ہیٹر اور ریورس کیمرا بھی ہے۔ ’اس کے تمام فیچر گاڑی والے ہی ہیں، مگر یہ گاڑی نہیں ہے۔‘
وہ کہتے ہیں کہ کمپنی نہیں چاہتی کہ صارفین کی اس کے حوالے سے توقعات گاڑی جیسی ہوں۔
مگر احمد کمال کا کہنا تھا کہ کئی اعتبار سے یہ موٹر سائیکل سے بہتر اور محفوظ ہے۔ ’آپ بچوں کو موٹر سائیکل کی ٹینکی پر بٹھانے کی بجائے اس کواڈری سائیکل میں بٹھائیں اور انھیں سکول چھوڑیں یا سودا سلف خریدیں۔‘
وہ کہتے ہیں کہ اس ای وی (الیکٹرک وہیکل) کے خریدار وہ لوگ بھی ہو سکتے ہیں جو سیکنڈ یا تھرڈ کار کے طور پر چھوٹے موٹے کاموں کے لیے اسے استعمال کرنا چاہتے ہیں۔ ’کئی لوگوں نے اپنے ڈرائیور کو دینے کے لیے اس کار کی بُکنگ کروائی ہے، جو نہیں چاہتے کہ ان کا ڈرائیور 50، 60 لاکھ روپے کی گاڑی پر اُن کے لیے سبزی لے کر آئے۔‘
کئی لوگوں نے الیکٹرا میٹرو اور اس جیسے کواڈری سائیکل یا ’مائیکرو کار‘ میں سیفٹی فیچرز نہ ہونے کی شکایت کی ہے۔
اس بارے میں احمد کمال کا کہنا تھا کہ کوراڈی سائیکل ایک بین الاقوامی سطح پر پہچانی جانے والی وہیکل کلاس ہے اور یہ چین میں اپنی کیٹگری کے انٹرنیشنل سیفٹی سٹینڈرڈز کلیئر کر کے پاکستان آتی ہے اور پاکستانی کسٹم حکام بھی اس کی سیفٹی رپورٹ کی جانچ کرتے ہیں۔
وہ صارفین کو آگاہ کرتے ہیں کہ اس ای وی پر ’ہائی سپیڈ روڈز پر پابندی ہے، جیسے موٹروے، جی ٹی روڈ، رِنگ روڈ یا ہائی وے۔ آپ اسے وہاں نہیں لے جا سکتے۔ اگر آپ ایسے کرتے ہیں تو حکام بھاری چالان کر سکتے ہیں۔ یہ صرف سوسائیٹیز، محلوں اور شہر کے اندر سفر کرنے کے لیے ہے۔‘
اُن کا کہنا تھا کہ اس کی زیادہ سے زیادہ رفتار 45 سے 50 کلومیٹر فی گھنٹہ ہے۔ ’سیفٹی کے خدشات اُس وقت آتے ہیں جب آپ بہت زیادہ رفتار پر سفر کریں۔‘
اُن کا کہنا تھا کہ ’اس کا محدود استعمال ہے، یہ ہر کسی کے لیے نہیں ہے۔ یہ ہر بندے کی ضرورت نہیں ہے اور انھی لوگوں کو یہ ای وی لینی چاہیے جنھیں اس کی ضرورت ہے۔‘
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
آل پاکستان موٹر ڈیلرز ایسوسی ایشن کے سربراہ ایچ ایم شہزاد کہتے ہیں کہ اہم بات یہ ہے کہ ایک الیکٹرک وہیکل، چاہے وہ 10 لاکھ روپے کی ہے یا ایک کروڑ روپے کی، اس کی چارجنگ میں کتنا وقت لگتا ہے اور ایک بار فُل چارج ہونے پر یہ کتنے کلومیٹر تک چل سکتی ہے۔
وہ کہتے ہیں کہ جب تک ملک میں ای ویز کے لیے سپر چارجرز کی عدم دستیابی رہے گی اور ان کی بیٹریاں معیاری نہیں ہوں گی تب تک ’یہ صرف کھلونا ہیں۔‘
وہ کہتے ہیں کہ کِم بجٹ میں صارفین کے پاس پہلے ہی محدود آپشنز ہوتے ہیں مگر مہنگی ای ویز بھی چارجنگ میں زیادہ وقت لے سکتی ہیں۔ ’مڈل کلاس کا جو فرد ایسی کار خریدے گا اس کے گھر تو ویسے بھی آٹھ گھنٹے بجلی نہیں آ رہی ہو گی۔ وہ چارج کرے گا کیسے؟‘
اُن کی رائے ہے کہ الیکٹرک گاڑیوں کی قیمت میں بڑا حصہ بیٹری کی لاگت کا ہوتا ہے، یعنی صارفین کو اس بارے میں بھی دھیان رکھنا چاہیے کہ بیٹری معیاری ہو۔ ’اگر ایک کار کی بیٹری کسی بھی وجہ سے خراب ہو جائے تو کیا آپ 10 لاکھ روپے والی گاڑی میں چھ لاکھ روپے کی بیٹری افورڈ کر پائیں گے؟۔۔۔ یہ دیکھنا ضروری ہے کہ کیا بیٹری کی وارنٹی ہے؟‘
وہ کہتے ہیں کہ ایسی صورت میں آپ پیٹرول کے خرچے پر بچت کرنے کی بجائے نقصان جھیل رہے ہوں گے۔
آٹو سیکٹر کے ماہر مشہود خان اس بات سے متفق ہیں کہ ای وی کے صارفین کے لیے سب سے بڑا چیلنج انفراسٹرکچر اور سیفٹی کا ہو گا۔ ’پاکستان میں ای وی کا انفراسٹرکچر نہیں۔۔۔ ای وی بائیکس یا بسوں کے مقابلے فور وہیلز کا مکمل انحصار چارجنگ کی سہولیات پر ہو گا۔‘
وہ کہتے ہیں کہ کمپنی چاہے جتنی مرضی سستی ای وی متعارف کرائے مگر صارف کو سیفٹی پر دھیان چاہیے کہ اس میں ان کی فیملی کتنی محفوظ ہو گی۔ ’مڈل کلاس کی مجبوری ہے اور وہ اس سے متوجہ ہو سکتے ہیں لیکن اہم بات سیفٹی کی ہے۔‘
وہ کہتے ہیں کہ یہ دیکھنا ضروری ہے کہ بیٹری کتنی ہیٹ اپ ہو رہی ہے۔ ’چین ایک بڑی ای وی مارکیٹ ہے جہاں یہ تبدیلیاں نظر آ رہی ہیں لیکن ہماری ملک میں یہ صارف کے لیے چیلنج ہے۔‘
وہ مثال دیتے ہیں کہ ’کسی حادثے کی صورت میں ایسی کار سے نکلنا کتنا آسان ہو گا۔‘
ایچ ایم شہزاد کہتے ہیں کہ صارفین کو یہ بھی مدنظر رکھنا چاہیے کہ آیا اِن کِم بجٹ کی گاڑیوں میں سیفٹی فیچرز موجود ہیں یا نہیں۔ ’10 لاکھ روپے کی گاڑی میں آپ کو کون ایئر بیگز دے گا؟‘
وہ مزید کہتے ہیں کہ فی الحال بیٹری یا موٹر کو ٹھیک کرنے کے لیے ای وی ٹیکنیشنز کی بھی قلت ہے۔ ’ملک میں اس وقت اس ٹیکنالوجی کے ٹیکنیشن موجود نہیں ہیں۔ عام مکینک اس گاڑی کو ٹھیک نہیں کر پائے گا۔‘
مشہود خان کہتے ہیں کہ پاکستان کو ای ویز کے لیے اپنی سٹینڈرڈز پر عملدرآمد کرانا ہو گا اور تمام الیکٹرک وہیکلز کی روڈ سیفٹی کا جائزہ لینا ہو گا۔ 'میں ایسی گاڑیاں خریدنا چاہتا ہوں، لیکن مگر مجھے اس کی سیفٹی پر اعتماد نہیں۔ اس کے باوجود اگر میرا بجٹ ہی یہی ہے تو میں شاید لے بھی لوں۔‘

### Article 140 ###
'نوکُنڈی میں یہ حملہ اپنی نوعیت کا پہلا حملہ تھا جس کی وجہ سے ٹاؤن میں لوگوں میں شدید خوف و ہراس پھیل گیا۔'
نوکُنڈی کے رہائشی وقار احمد، جن کی شناخت کے تحفظ کے لیے نام تبدیل کیا گیا ہے، نے بتایا ہے کہ کس طرح صوبہ بلوچستان کے ضلع چاغی کے علاقے نوکنڈی میں فرنٹیئر کور (ایف سی) کے بریگیڈ ہیڈکوارٹر پر حملہ اور جوابی کارروائی کئی گھنٹوں تک جاری رہی۔
سرکاری حکام کے مطابق یہ حملہ نوکُنڈی میں واقع ایف سی کے بریگیڈ ہیڈکوارٹر پر کیا گیا جس میں پہلے ایک خود کش حملہ آور نے ہیڈکوارٹر کے مین گیٹ پر بارود سے بھری گاڑی کو اُڑایا جس کے بعد دوسرے حملہ آور داخل ہوئے۔ ایف سی کے ایک اہلکار نے بی بی سی کو بتایا ہے کہ ایک خودکش حملہ آور کے علاوہ تین دیگر حملہ آور سکیورٹی فورسز کی جوابی کارروائی میں مارے گئے ہیں۔
اس حملے کی ذمہ داری کالعدم عسکریت پسند تنظیم بلوچستان لبریشن فرنٹ (بی ایل ایف) نے قبول کرتے ہوئے دعویٰ کیا ہے کہ اس میں خاتون خود کش حملہ آور بھی شامل تھیں۔ تاحال حکام کی جانب سے اس دعوے کی تصدیق یا تردید نہیں کی گئی ہے۔
اگر اس دعوے کی تصدیق ہوتی ہے تو یہ حالیہ عرصے کے دوران بلوچستان میں کسی خاتون کی جانب سے کیا جانے والا پانچواں خود کش حملہ ہوگا۔
بلوچستان کے بعض دیگر علاقوں میں سکیورٹی فورسز کے کیمپوں پر اس نوعیت کے حملے پہلے بھی ہوتے رہے ہیں لیکن معدنیات سے مالا مال اور سٹریٹیجک اہمیت کے حامل ضلع چاغی میں یہ اپنی نوعیت کا پہلا واقعہ تھا۔
وقار احمد نے بتایا کہ سب سے پہلے رات کو سوا 8 بجے کے قریب ایک بہت بڑا دھماکہ ہوا جس کے تھوڑی دیر بعد شدید فائرنگ کا سلسلہ شروع ہوا۔
ان کا کہنا تھا کہ فائرنگ کے ساتھ دھماکوں کی بھی آوازیں آتی رہیں جو کہ تواتر کے ساتھ دیر تک جاری رہیں۔
ان کا کہنا تھا کہ نوکُنڈی ایک پرامن علاقہ رہا ہے لیکن ’خوفناک دھماکوں اور پھر شدید فائرنگ کی وجہ سے لوگوں میں شدید خوف و ہراس پھیل گیا۔‘
ان کا کہنا تھا کہ رات کو دو بجے کے بعد نیند کے غلبے کی وجہ سے ان کی آنکھیں بند ہوگئیں لیکن چار بجے ایک مرتبہ پھر فائرنگ کی شدت سے وہ نیند سے بیدار ہوئے۔
انھوں نے بتایا کہ ’نوکُنڈی والوں کے لیے ایک خوفناک رات تھی جس کا مشاہدہ انھوں نے پہلے نہیں کیا تھا۔'
نوکُنڈی میں انتظامیہ کے ایک اہلکار نے نام ظاہر نہ کرنے کی شرط پر بتایا کہ سوا آٹھ سے ساڑھے آٹھ بجے کے درمیان سب سے پہلے ایک بہت بڑا دھماکہ ہوا جس نے قرب و جوار کے علاقوں کو ہلا کر رکھ دیا۔
ان کا کہنا تھا کہ اس دھماکے کے بعد فائرنگ اور دھماکوں کا سلسلہ ساڑھے دس بجے تک شدت کے ساتھ جاری رہا۔ 'پہلے دھماکے کے بعد فائرنگ کے ساتھ ساتھ چھوٹے اور بڑے سات سے آٹھ دھماکوں کی آوازیں سنائی دیں۔'
انھوں نے بتایا کہ رات کو بھی وقفے وقفے سے کیمپ کی جانب سے فائرنگ کی آوازیں آتی رہیں۔
چاغی پولیس کے سربراہ شریف کلہوڑو نے بتایا کہ خودکش حملے کے بعد حملہ آور کیمپ میں داخل ہوئے تھے۔
ان کا کہنا تھا کہ کیمپ میں کوئیک رسپانس فورس نے ان حملہ آوروں کے خلاف جوابی کاروائی کر کے ان کو ہلاک کیا۔
ایسی اطلاعات ہیں کہ اس حملے میں پانچ سے زیادہ سکیورٹی اہلکار مارے گئے جبکہ متعدد زخمی ہوئے لیکن سرکاری سطح پر ابھی تک اس کی تصدیق نہیں ہوئی۔
چاغی پولیس کے سربراہ نے بتایا کہ اگر سکیورٹی فورسز کا کوئی نقصان ہوا ہے تو کلیئرنس آپریشن مکمل ہونے کے بعد ہی ان کے بارے میں بتایا جاسکے گا۔
خیال رہے کہ اس حملے کی ذمہ داری کالعدم عسکریت پسند تنظیم بلوچستان لبریشن فرنٹ نے قبول کی ہے۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
بلوچستان میں سابق آمر پرویز مشرف کے دور میں حالات کی خرابی کے بعد جن تنظیموں نے عسکری کارروائیاں شروع کیں ان میں بی ایل ایف کا شمار سب سے بڑی تنظیموں میں ہوتا ہے۔
آواران اور مکران ڈویژن میں کالعدم بی ایل ایف کی جانب سے بڑے حملے ہوتے رہے ہیں لیکن ان میں خودکش یا اجتماعی خود کش حملے شامل نہیں تھے جن کو ان تنظیموں کی جانب سے فدائی یا اپنی جان قربان کرنے والے حملوں کا نام دیا جاتا ہے ۔
کالعدم بی ایل ایف نے نہ صرف تنظیم کی جانب سے اپنی نوعیت کے اس حملے کی ذمہ داری قبول کی بلکہ اس کی جانب سے یہ بھی دعویٰ کیا گیا کہ اس میں ایک خاتون خود کش حملہ آور بھی شامل تھیں۔
تنظیم کی جانب سے سوشل میڈیا اکاؤنٹس پر اس خاتون کا نام زرینہ بلوچ عرف تراناگ ماؤ بتایا گیا ہے۔ کالعدم بی ایل اے کے بیان کے مطابق نوکُنڈی میں یہ حملہ تنظیم کے ذیلی ادارے سوب سے تعلق رکھنے والے جنگجوؤں نے کیا۔
تاحال حکام کی جانب سے ان دعوؤں پر کوئی تبصرہ نہیں کیا گیا ہے۔
بلوچستان میں حالیہ عرصے کے دوران کالعدم گروہوں کی طرف سے خواتین خودکش حملہ آوروں کا ذکر ہوتا رہا ہے۔
حکام کے مطابق بلوچستان میں سب سے پہلے شاری بلوچ نے خود کُش حملہ کیا اور انھوں نے کراچی یونیورسٹی میں اپریل 2022 میں چینی شہریوں کو نشانہ بنایا۔
جون 2023 کے دوران سمیعہ بلوچ نے ضلع کیچ کے مرکزی شہر تربت میں سکیورٹی فورسز کے قافلے کو نشانہ بنایا۔ اس سے قبل ان کے منگیتر ریحان بلوچ نے اگست 2018 میں ضلع چاغی کے علاقے دالبندین میں چینی کارکنوں پر خود کش حملہ کیا تھا۔
اگست 2024 میں کراچی کے قریب بلوچستان کے ضلع لسبیلہ میں سکیورٹی فورسز کے مرکزی کیمپ کے باہر ماہل بلوچ نامی خاتون نے بارود سے بھری گاڑی کے ساتھ خود کش حملہ کیا تھا۔
رواں سال مارچ کے مہینے میں ایک خاتون نے قلات شہر کے قریب کوئٹہ کراچی ہائی وے پر سکیورٹی فورسز کی گاڑیوں پر خودکش حملہ کیا تھا۔
اتوار کی شب نوکنڈی میں خاتون کی خود کش حملے سے قبل جن چار خواتین نے خود کش حملے کیے ان کا تعلق کالعدم عسکریت پسند تنظیم بلوچ لبریشن آرمی (بی ایل اے) سے رہا ہے۔
نوکنڈی بلوچستان کے سرحدی ضلع چاغی کی تحصیل ہے اور نوکنڈی ٹاؤن اسی تحصیل کا ہیڈ کوارٹر بھی ہے۔
نوکنڈی بلوچستان کے دارالحکومت کوئٹہ سے مغرب میں اندازاً پانچ سو کلومیٹر جبکہ خود ضلع چاغی کے ہیڈکوارٹر دالبندین سے 150 کلومیٹر کے فاصلے پر واقع ہے۔
نوکنڈی میں حملے کا نشانہ بننے والا ایف سی کا ہیڈکوارٹر کوئٹہ تفتان شاہراہ پر واقع ہے۔
ضلع چاغی بلوچستان کا واحد ضلع ہے جس کی سرحدیں دو ممالک افغانستان اور ایران سے لگتی ہیں۔ اس کے شمال میں افغانستان جبکہ مغرب میں ایران واقع ہے۔
چاغی میں مختلف نوعیت کے معدنیات پائے جاتے ہیں۔ تانبے اور سونے کے دو بڑے معدنی منصونے ریکوڈک پراجیکٹ اور سائیندک پراجیکٹ اسی ضلع میں واقع ہیں۔ ریکوڈک پراجیکٹ نوکنڈی کے سے شمال میں افغانستان کی جانب 110 کلومیٹر فاصلے پرواقع ہے۔
پاکستان نے 1998 میں اپنے نیوکلیئر ٹیسٹ اسی ضلع میں کیے تھے۔
نوکنڈی سمیت ضلع چاغی کی آبادی مختلف بلوچ قبائل پر مشتمل ہے۔

### Article 141 ###
پاکستان نے امریکی صدر ڈونلڈ ٹرمپ کی دعوت پر غزہ کے لیے بنائے گئے ’بورڈ آف پیس‘ میں شمولیت کی دعوت قبول کرتے ہوئے اس امید کا اظہار کیا ہے کہ مستقل جنگ بندی کے لیے ٹھوس اقدامات کیے جائیں گے جبکہ فلسطینیوں کے لیے انسانی مدد میں اضافہ اور غزہ کی تعمیر نو کی جائے گی۔
بدھ کے روز پاکستان کی وزارتِ خارجہ نے ایک بیان میں کہا تھا کہ پاکستان ’بورڈ آف پیس‘ میں شامل ہو کر ان مقاصد کے حصول اور فلسطینی بہنوں اور بھائیوں کی مشکلات ختم کرنے کے لیے تعمیری کردار ادا کرے گا۔
جمعرات کو وزیر اعظم شہباز شریف نے ڈیووس میں بورڈ آف پیس کی باضابطہ تقریب میں شرکت کی جہاں فیلڈ مارشل سید عاصم منیر بھی شامل تھے۔
پاکستان کے علاوہ مصر، اردن، متحدہ عرب امارات، انڈونیشیا، ترکی، سعودی عرب او قطر بھی ’بورڈ آف پیس‘ میں شامل ہو چکے ہیں جبکہ البانیہ، ارجنٹینا، ہنگری، اسرائیل، قزاقستان، پیراگوئے اور ازبکستان بھی اس بورڈ میں شامل ہونے کی تصدیق کر چکے ہیں۔
گزشتہ روز پاکستان سمیت مصر، اردن، متحدہ عرب امارات، ترکی، انڈونیشیا، سعودی عرب اور قطر کے وزرائے خارجہ کے مشترکہ بیان میں کہا گیا کہ ’تمام ممالک بورڈ میں شمولیت کی دستاویزات پر اپنے قوانین کے تحت دستخط کریں گے۔‘
بیان میں یہ بھی کہا گیا تھا کہ وہ اقوام متحدہ کی سکیورٹی کونسل کے تحت امریکی صدر کے غزہ منصوبے کی حمایت کرتے ہیں جس کے مطابق غزہ کی پٹی میں مستقل جنگ بندی، تعمیر نو اور بین الاقوامی قوانین کے تحت فلسطینی ریاست کو ممکن بنایا جا سکے گا۔
تاہم پاکستان کے فیصلے پر ملک میں بڑی سطح پر تنقید بھی دیکھی گئی۔ جے یو آئی سربراہ مولانا فضل الرحمان نے قومی اسمبلی سے خطاب میں کہا کہ ’بورڈ آف پیس کو کسی صورت بھی قبول نہیں کرنا چاہیے۔‘
ان کا کہنا تھا کہ ’ٹرمپ اور نیتن یاہو کی صورت میں کسی قسم کا کوئی امن بورڈ قبول نہیں۔‘
یہاں یہ سوال اُٹھتا ہے کہ ٹرمپ کا تشکیل کردہ ’بورڈ آف پیس‘ کیا کرے گا اور اس میں شامل مستقل اور غیرمستقل اراکین کے اختیارات میں کیا فرق ہو گا؟
وزیرِ خارجہ اسحاق ڈار کے مطابق پاکستان کا ’بورڈ آف پیس‘ میں شامل ہونے کا مقصد مکمل جنگ بندی کا حصول، انسانی امداد کی فراہمی اور غزہ کی از سرِنو تعمیر ہے۔
تاہم پاکستان کی جانب سے یہ واضح نہیں کیا گیا کہ وہ اس بورڈ میں بطور مستقل رُکن کے طور پر شامل ہو رہا ہے یا صرف تین سال کے لیے۔
بی بی سی کو دستیاب ’بورڈ آف پیس‘ کے چارٹر کے مطابق اس میں شامل ہر ریاست برسوں کے لیے اس کی رُکن ہو گی اور چیئرمین (صدر ٹرمپ) چاہیں تو اس رُکنیت کی تجدید بھی کر سکتے ہیں۔
تاہم تین سالہ رُکنیت کی شرط کا اطلاق ان ریاستوں پر نہیں ہو گا جو ’بورڈ آف پیس‘ کے فنڈ میں ایک ارب ڈالر جمع کروائیں گی۔
’بورڈ آف پیس‘ کے چارٹر میں یہ بھی نہیں درج کیا گیا کہ ایک ارب ڈالر مہیا کرنے والے ملک اور دیگر ممالک کے اختیارات میں کیا فرق ہو گا۔
بی بی سی نے اس سلسلے میں پاکستان کی وزارتِ خارجہ کو سوالات بھیجے ہیں تاہم اس کی جانب سے تاحال کوئی جواب موصول نہیں ہوا۔
دوسری جانب پاکستانی وزیرِ اعظم شہباز شریف کی ٹیم میں شامل ایک شخصیت نے بی بی سی اردو کو بتایا کہ ’بورڈ آف پیس میں شامل ہونے کے حوالے کوئی شرائط نہیں رکھی گئی ہیں۔ پوری دنیا جس طرح سے انگیج کر رہی ہے، پاکستان بھی وہ ہی کر رہا ہے۔‘
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
’بورڈ آف پیس‘ کے چارٹر کے مطابق اس میں ہر ریاست کی نمائندگی حکومت یا ریاست کا سربراہ کرے گا اور اس میں شامل ہر ریاست کو ایک، ایک ووٹ کا حق حاصل ہو گا۔
چارٹر کے مطابق تمام فیصلے رُکن ممالک کے اکثریتی ووٹوں کے تحت لیے جائیں گے تاہم اس کے لیے بھی چیئرمین کی منظوری درکار ہو گی۔
پاکستان اور امریکی صدر ڈونلڈ ٹرمپ کی پالیسیوں پر نظر رکھنے والے تجزیہ کار اسلام آباد کے ’بورڈ آف پیس‘ میں شمولیت کے معاملے پر تقسیم کا شکار نظر آتے ہیں۔
ماضی میں واشنگٹن اور اقوامِ متحدہ میں بطور پاکستانی سفیر خدمات سر انجام دینے والی ملیحہ لودھی اسے ’غیر دانشمندانہ فیصلہ‘ سمجھتی ہیں۔
انھوں نے بی بی سی اردو کو بتایا کہ ’حکومت اس بات کو نظرانداز کر گئی کہ ٹرمپ دیگر ریاستوں کو بورڈ میں اس لیے شامل کر رہے ہیں تاکہ اپنی یکطرفہ کارروائیوں کے لیے بین الاقوامی حمایت یا حیثیت حاصل کی جا سکے۔‘
وہ بورڈ آف پیس کے چارٹر کا حوالہ دیتے ہوئی کہتی ہیں کہ ’بورڈ نے اپنا دائرہ کار وسیع رکھا ہے، غزہ سے بھی آگے بڑھایا۔ شمولیت نہ کرنے کے لیے یہ وجہ بھی دیکھی جا سکتی تھی۔‘
ملیحہ لودھی کا ماننا ہے کہ ’پاکستان ایک ایسی تںطیم کا حصہ بن رہا ہے جسے ٹرمپ اقوامِ متحدہ کا متبادل سمجھ رہے ہیں اور جو ٹرمپ کی شخصیت تک ہی رہے گا اور ان کی صدارت ختم ہونے کے بعد جاری نہیں رہ سکتا۔‘
تاہم دیگر تجزیہ کار پاکستان کی بورڈ آف پیس میں شمولیت کو اچھا فیصلہ سمجھتے ہیں۔
امریکی پالیسی اور امورِ مشرقِ وسطیٰ پر گہری نظر رکھنے والے امریکہ میں مقیم تجزیہ کار کامران بخاری کہتے ہیں کہ ’اچھی بات یہ ہے کہ پاکستان اس بورڈ میں ایک سٹیک ہولڈر بن گیا۔‘
جب ان سے پوچھا گیا کہ کیا پاکستان کو بھی وہ اختیارات حاصل ہوسکتے ہیں جو ان ایک ارب ڈالر دینے والی ریاستوں کو حاصل ہوں گے تو ان کا کہنا تھا کہ ’آپ کو وہ ہی ملتا ہے جس کی قیمت ادا کرتے ہیں۔‘
انھوں نے کہا کہ اس سے قبل غزہ کے لیے بین الاقوامی استحکام فورس کی بھی بات ہو رہی تھی۔
’بورڈ آف پیس اور بین الاقوامی استحکام فورس دو الگ الگ چیزیں ہیں لیکن بین الاقوامی استحکام فورس بھی بورڈ آف پیس کی نگرانی میں ہی کام کرے گی اور پاکستان وہاں اپنے فوجی اہلکار بھیج سکے گا۔‘
خیال رہے پاکستان نے تاحال بین الاقوامی استحکام فورس میں شمولیت اختیار کرنے کی حامی نہیں بھری اور متعدد سرکاری شخصیات کہہ چکی ہیں کہ اس فیصلے میں پارلیمنٹ کو شامل کیا جائے گا۔
کامران بخاری سمجھتے ہیں کہ ’بورڈ میں شامل ہونے کے بعد آپ سٹیک ہولڈر بن جاتے ہیں، آپ کو سیاسی گفتگو میں شامل ہونے کا موقع ملتا ہے اور یہ مثبت بات ہے۔‘
امریکہ میں مقیم تجزیہ کار کے مطابق ’بورڈ آف پیس‘ کے معاملے پر پاکستان کو تنہا نہیں دیکھنا چاہیے کیونکہ اس معاملے پر وہ عرب ممالک کے ساتھ کام کرتا ہے، جو دولت مند بھی ہیں اور ان کا اثر و رسوخ بھی زیادہ ہے۔

### Article 142 ###
یہ لگ بھگ شام سوا سات کا وقت تھا جب میانوالی کے رہائشی جاوید اقبال اپنی بیوی کے ساتھ گھر سے پیدل نکلے۔ لیکن اس دن انھوں نے اپنے سسر کے گاؤں جانے کے لیے عام راستے کے بجائے ایک سنسان سڑک کو چنا تھا۔
اس راستے پر ٹریفک نہ ہونے کے برابر ہوتی ہے۔ کچھ ہی دیر بعد ایک فائر کی آواز سنائی دی جس کے چند منٹ بعد جاوید اقبال کی بیوی نے لوگوں کو مدد کے لیے پکارنا شروع کر دیا۔
احمد خان روڈ پر واقع اس مقام پر جب لوگ پہنچے تو جاوید اقبال خون میں لت پت تھے۔ ان کی بیوی نے کہا کہ ڈاکو انھیں گولی مار کر فرار ہو گئے ہیں۔ پولیس کو کال کی گئی اور تحقیقات کا آغاز ہوا۔
لیکن اس واقعے کے تقریبا چار گھنٹے کے بعد رات ساڑے گیارہ بجے کے قریب پولیس نے جاوید اقبال کی اہلیہ کو ہی حراست میں لیتے ہوئے اعلان کیا کہ وہی اپنے خاوند کی مبینہ قاتلہ تھیں۔
میانوالی تھانہ صدر پولیس نے مقتول جاوید اقبال کے والد اللہ جوایا کی مدعیت میں ان کی اہلیہ کے خلاف قتل کا مقدمہ درج کرنے کے بعد انھیں جوڈیشل مجسٹریٹ کی عدالت میں پیش کیا اور انھیں 14 روزہ جوڈیشل ریمانڈ پر ڈسٹرکٹ جیل میانوالی بھجوا دیا گیا ہے۔
میانوالی پولیس کے ترجمان کے مطابق آلہ قتل (30 بور کا پستول) اور خاتون کے موبائل فون کا فرانزک کروانے کے لیے دونوں اشیا کو لیبارٹری بھجوا دیا گیا ہے۔
تھانہ صدر میانوالی میں درج ہونے والی ایف آئی آر کے مطابق مقتول کے والد نے پولیس کو بتایا کہ ’میاں بیوی میں پہلے سے گھریلو ناچاقی چل رہی تھی اور ان کی بہو نے اپنے شوہر کو دانستہ قتل کیا۔‘
ایف آئی آر میں کہا گیا کہ ’جاوید اقبال اپنی بیوی کے ساتھ سسر کے گھر جا رہے تھے جب اچانک راستے میں کلثوم بی بی نے اپنے خاوند جاوید اقبال سے پستول چھین کر اس پر فائر کر دیا جو اسے دائیں کندھے کے پچھلی طرف لگا اور گولی چھاتی کے آرپار ہو گئی۔‘
لیکن یہ معاملہ کیا ہے اور جاوید اقبال کی اہلیہ کو حراست میں کس بنیاد پر لیا گیا؟ بی بی سی اردو نے میانوالی پولیس سمیت مقتول جاوید اقبال اور ان کی اہلیہ کے اہلخانہ سے بات چیت کی اور یہ جاننے کی کوشش کی کہ اس قتل کے مقدمے کے پیچھے کیا وجہ تھی۔
اس واقعے  کی اطلاع ملنے پر جب تھانہ صدر کی پولیس جائے وقوعہ پر پہنچی تو جاوید اقبال کی لاش کے ساتھ ہی انھیں آلہ قتل یعنی 30 بور کا پستول بھی مل گیا۔
تفتیشی ٹیم کے انچارج ڈپٹی سپرنٹنڈنٹ پولیس شیخ کاشف مسعود نے بی بی سی اردو کو بتایا کہ جب پولیس نے خاتون سے پوچھا کہ ’یہ پستول کس کا ہے تو انھوں نے جواب دیا کہ ڈاکو فائر کرنے کے بعد جلد بازی میں پستول پھینک کر بھاگ گئے تھے۔‘
یہی جواب شک کی بنیاد بن گیا۔
تفتیشی آفیسر کا کہنا تھا کہ ’ڈاکو اپنا ہتھیار پھینک کر نہیں بھاگتے اور اس وقوعہ میں تو انھیں بظاہر مزاحمت کا بھی سامنا نہیں تھا، ایسے میں انھوں نے اپنا ہتھیار کیوں سڑک پر پھینکنا تھا؟‘
کاشف مسعود نے بی بی سی کو بتایا کہ ’جاوید اقبال کے گھر سے ان کے سسر غلام رسول کے گھر کو جو راستہ جاتا ہے وہ آبادی کے بیچ سے ہو کر گزرتا ہے لیکن انھوں نے لمبا راستہ اختیار کیا جو ایک سنسان سڑک (احمد خان روڈ) تھی۔‘
ملزمہ نے پولیس کو بتایا کہ وہ اپنے شوہر کے ساتھ اپنے والد کو تین لاکھ روپے کی رقم لوٹانے جا رہے تھے جو ان سے ڈاکو چھین کر فرار ہو گئے۔
پولیس افسر کے مطابق خاتون سے جب یہ پوچھا گیا کہ انھوں نے شام سات بجے کے بعد سنسان راستے کا انتخاب کیوں کیا تو اس کا بھی وہ کوئی واضح جواب نہیں دے پائیں اور ’انھوں نے صرف یہ کہا کہ میرا خاوند ہی اس راستے سے لے آیا تھا۔‘
تفتیشی آفیسر نے دعویٰ کیا کہ ’خاتون سے ان کا موبائل فون مانگا گیا تو انھوں نے کہا کہ موبائل فون ڈاکو چھین کر لے گئے ہیں لیکن جب لیڈیز پولیس نے خاتون کی تلاشی لی تو زیرجامہ سے موبائل فون برآمد ہو گیا۔ کاشف مسعود کے مطابق اس پر ملزمہ نے موقف اختیار کیا کہ وہ بھول گئی تھی کہ اس نے موبائل فون کہاں رکھا تھا۔‘
میانوالی پولیس کے مطابق یوں چند گھنٹوں میں اندھا قتل ٹریس کر لیا گیا۔ لیکن جاوید اقبال کی بیوی نے انھیں کیوں قتل کیا اور اس معاملے کے پیچھے کیا کہانی چھپی ہوئی تھی؟
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
ضلع میانوالی کے گاؤں وانڈھا غلب لیانوالہ کے رہائشی غلام رسول اونٹوں کی خریدوفروخت کا کام کرتے ہیں۔ ان کی بیٹی کی شادی غلام رسول کے بھائی اللہ جوایا کے بیٹے جاوید اقبال کے ساتھ ہوئی اور ان کے چار بچے ہیں۔
پولیس کے مطابق غلام رسول نے لگ بھگ ساڑے سات ماہ قبل چھ لاکھ روپے اپنے داماد کے پاس بطور امانت رکھوائے تھے۔
میانوالی کے ڈسٹرکٹ پولیس آفیسر کیپٹن (ر) رائے محمد اجمل نے بی بی سی اردو کو بتایا کہ پولیس کی تفتیش میں یہ بات سامنے آئی کہ ’غلام رسول نے داماد جاوید اقبال سے تین لاکھ روپے لیے ہوئے تھے، اور باقی تین لاکھ روپے جاوید اقبال کے پاس تھے۔‘ ان کے مطابق ’چند دن قبل جب غلام رسول نے بقایا تین لاکھ روپے بھی واپس مانگے تو جاوید اقبال پریشان ہو گیا۔‘
رائے محمد اجمل کے مطابق ’جاوید اقبال یہ رقم خرچ کر بیٹھا تھا۔ اس نے بیوی کو اعتماد میں لیا اور دونوں نے اس بارے پلاننگ کرنا شروع کردی کہ کسی طرح رقم کی واپسی نہ کرنا پڑے۔‘
ڈی پی او کیپٹن ریٹائرڈ رائے محمد اجمل نے بتایا کہ ’جاوید اقبال نے 15 ہزار روپے کا پستول خریدا اور گھر آ کر بیوی کو کہا کہ اگر ہم یہ کہہ دیں کہ ہمارے ساتھ ڈکیتی کی واردات ہو گئی ہے اور ڈاکو مجھے زخمی کرکے ہم سے پیسے چھین کر لے گئے ہیں تو غلام رسول ہماری بات پر اعتبار کر لیں گے۔ اس نے بیوی سے کہا کہ زخم تو کچھ دنوں میں ٹھیک ہو جائے گا۔‘
’انھوں نے گھر میں قرآن پاک پر باری باری ہاتھ رکھ کر ایک دوسرے کو قسم دی کہ اس بات کا کسی کو پتہ نہیں چلے گا اور دونوں کسی سے اس بات کا مستقبل میں ذکر نہیں کریں گے۔‘
مقتول جاوید اقبال کی ابتدائی پوسٹ مارٹم رپورٹ، جو سول ہسپتال میانوالی سے جاری کی گئی ہے، میں کہا گیا ہے کہ مقتول کو دو فٹ سے بھی کم فاصلے سے گولی ماری گئی۔
تھانہ صدر کے ایس ایچ او رانا عبدالحق نے بی بی سی اردو کو بتایا کہ ’خاتون نے پولیس کے روبرو جو بیان قلمبند کروایا اس میں بتایا گیا کہ اس کے خاوند نے مبینہ طور پر بازو کے اوپر والے حصے کی نشاندہی کرکے کہا تھا یہاں فائر کرنا تاکہ گولی گوشت کے آرپار ہو جائے اور ہڈی متاثر نہ ہو۔‘
’خاتون نے پولیس کو اپنے بیان میں بتایا کہ چونکہ وہ زندگی میں پہلی بار پستول چلا رہی تھی اس لیے ڈری ہوئی تھی اور گولی چلانے سے پہلے اس نے اپنی آنکھیں بند کر لی تھیں جو اس کی سنگین غلطی تھی۔ جب فائر ہوا تو پریشر سے اس کا ہاتھ ہل گیا اور گولی خاوند کی کمر پر لگ گئی جو سینے کے آرپار ہو گئی۔‘
مقتول کے والد اللہ جوایا نے بی بی سی اردو سے بات چیت کرتے ہوئے کہا کہ ’جب ہمیں بیٹے کو گولی لگنے کے واقعہ کا علم ہوا تو سول ہسپتال میانوالی پہنچے جہاں بیٹے کی لاش موجود تھی۔‘
وہ کہتے ہیں کہ ’رات بارہ بجے کے قریب پولیس کی طرف سے مجھے کال آئی کہ آپ لوگ تھانے پہنچیں آپ کی بہو نے اعتراف جرم کر لیا ہے۔‘ ان کے مطابق ’ہم نے تھانے میں ہی بہو سے بات چیت کی، اس وقت وہ گھبرائی ہوئی تھی اور مسلسل رو رہی تھی۔‘
اللہ جوایا نے اس بات کی تصدیق کی کہ ان کے بھائی اور جاوید اقبال کے سسر غلام رسول نے ایک اونٹ فروخت کرکے جاوید اقبال کو چھ لاکھ روپے بطور امانت دیے تھے جس میں سے تین لاکھ روپے واپس دے دیے گئے تھے اور تین لاکھ روپے جاوید اقبال کے پاس تھے۔
لیکن وہ کہتے ہیں کہ ’پولیس جو بات بتا رہی ہے وہ ہضم نہیں ہو رہی، اس نے تین لاکھ روپے کہاں خرچ کر لینے تھے۔‘
’پولیس کو چاہیے تھا کہ وہ جیل بھجوانے کے بجائے اسے تھانے رکھ کر کیس کی مکمل تحقیقات کرتی تاکہ اگر کوئی اور بات بھی ہو تو اس کا بھی پتہ چلایا جا سکے۔‘
وہ کہتے ہیں کہ ’اگر بہو قصوروار ہے تو اسے سزا ملے اور اگر واقعی بیٹے کو ڈاکوؤں نے لوٹ کر گولی ماری ہے تو ان ڈاکوؤں کو پکڑا جانا چاہیے۔‘
ایف آئی آر کے حوالے سے اللہ جوایا کہتے ہیں کہ ’پولیس نے ہمیں جو درخواست لکھ کر دی تھی ہم نے اس پر دستخط کر دیے اور ایف آئی آر درج ہو گئی لیکن جب تک موبائل فون کا ریکارڈ اور مکمل ثبوت مہیا نہیں کیے جائیں گے ہم کیسے یقین کر لیں کہ قاتل اس کی بیوی ہی ہے۔‘
دوسری جانب ملزمہ کے والد غلام رسول نے اس بات کو تسلیم کرنے سے انکار کیا ہے کہ ان کی بیٹی نے اپنے خاوند کو قتل کیا ہے۔
بی بی سی سے بات کرتے ہوئے ان کا کہنا تھا کہ ’اگر میری بیٹی یا داماد کو پیسوں کی ضرورت ہوتی تو وہ مجھ سے مانگ سکتے تھے، میرا دونوں کے ساتھ خون کا رشتہ ہے، بیٹی تو بیٹی ہے، داماد بھی میرا سگا بھتیجا ہے، میں دونوں کو کیسے انکار کر سکتا تھا۔‘
غلام رسول کہتے ہیں کہ ’میں ان پڑھ ہوں، میرا کوئی بینک اکاؤنٹ نہیں اس وجہ سے میں اپنی رقم اکثر اپنے داماد کے پاس امانت کے طور پر رکھواتا تھا، اس نے آج تک کبھی ہیرا پھیری نہیں کی اور نہ ہی مجھ سے کبھی رقم کا تقاضا کیا۔ ہمارے گھر تو قیامت آگئی ہے، داماد قبر میں اور بیٹی جیل میں چلی گئی۔‘
ڈسٹرکٹ بار کے نائب صدر اور فوجداری قوانین کے ماہر شاہد اسلام کمبوہ ایڈووکیٹ نے بی بی سی کو بتایا کہ ’یہ قتل عمد کا کیس ہے تاہم ملزمہ کے وکیل ٹرائل کے دوران اسے قتل خطا قرار دلوانے کی کوشش کر سکتے ہیں۔‘
وہ کہتے ہیں کہ ’جن کیسوں میں مقتول اور ملزم کا تعلق ایک ہی فیملی سے ہو وہاں کسی نہ کسی سطح پر معاملہ صلح صفائی پر ختم ہو جاتا ہے۔‘
’جاوید اقبال کے والدین اور بچے اس کے قانونی اور شرعی وارثان ہیں جو ملزمہ کو معاف کرنے یا نہ کرنے کا شرعی اور قانونی حق رکھتے ہیں۔‘

### Article 143 ###
پاکستان جے ایف-17 تھنڈر طیاروں کی فروخت کے معاہدے کے لیے متعدد ممالک کے ساتھ بات چیت کر رہا ہے اور ایسے کسی بھی معاہدے میں چین کی مرضی بھی شامل ہوگی۔
پاکستان کے وزیرِ برائے دفاعی پیداوار رضا حیات ہراج نے ایک انٹرویو میں بی بی سی کو تصدیق کی ہے کہ مشترکہ طور پر پاکستان اور چین کی جانب سے بنائے گئے لڑاکا طیارے جے ایف-17 تھنڈر کی فروخت کے معاہدے پر متعدد ممالک سے ’مذاکرات‘ ہو رہے ہیں۔
’یہ مذاکرات ہو رہے ہیں اور اس میں تھوڑا وقت لگتا ہے۔ (ان طیاروں میں) بہت سارے ممالک کی دلچسپی ہے۔‘
جے ایف 17 تھنڈر بلاک تھری ایک ایکٹو الیکٹرونکلی سکینڈ ایرے (اے ای ایس اے) ریڈار اور لانگ رینج بی وی آر سے لیس 4.5 جنریشن کا ملٹی رول لڑاکا طیارہ ہے جو مختلف قسم کے جنگی مشنز میں حصے لینے کی صلاحیت رکھتا ہے۔
پاکستانی وزیرِ کا یہ بیان ایک ایسے وقت میں سامنے آیا ہے جب خبر رساں روئٹرز نے تواتر سے سرکاری ذرائع کے حوالے سے ایسی خبریں شائع کی جن میں لیبیا، سوڈان، بنگلہ دیش، انڈونیشیا اور سعودی عرب کو کے ساتھ دفاعی معاہدوں بالخصوص جے ایف-17 تھنڈر کی فروخت کی بات چیت کا ذکر ہے۔
تاہم رضا حیات ہراج نے کسی بھی ملک کا نام لینے سے اجتناب برتا اور کہا: ’یہ محفوظ رکھے جانے والے راز ہیں، میں کسی ملک کا نام نہیں لے سکتا کہ ہمارے ان کے ساتھ مذاکرات کس سطح پر ہیں۔‘
’جب یہ (جہاز) جائیں گے تو دنیا کو پتا چلے گا کہ کن کن ممالک نے خریدے ہیں۔‘
جے ایف-17 تھنڈر طیارہ پاکستان اور چین نے مشترکہ طور پر بنایا ہے اور پاکستانی وزیرِ برائے دفاعی پیداوار رضا حیات ہراج کے مطابق ’اس طیارے کو 7 سے 10 مئی (پاکستان اور انڈیا کی جنگ) کے دوران آزمایا گیا ہے۔‘
’اس وقت جو اس طیارے کی کارکردگی تھی اسے دنیا کی ایئر فورسز نے دیکھا، انھوں نے اس کی تعریف کی۔‘
خیال رہے گذشتہ برس مئی میں فوجی تنازع کے دوران پاکستانی حکام نے انڈیا کے پانچ طیارے گرانے کا دعویٰ کیا تھا۔
رضا حیات ہراج کہتے ہیں کہ اس لڑاکا طیارے کی کارکردگی کے علاوہ اس کی جہاز کی قیمت بھی ’ایک اہم چیز‘ ہے۔
انھوں نے کہا کہ دنیا بھر میں اوسطاً ایسے جہازوں کی قیمت 250 سے 350 ملین ڈالر ہوتی ہے لیکن جے ایف-17 تھنڈر طیارے کی قیمت ان طیاروں سے کم ہے۔
جب ان سے پوچھا گیا کہ جے ایف-17 تھنڈر طیارے کی قیمت کیا ہے تو ان کا کہنا تھا: ’اس  کی قیمت تقریباً 40 سے 50 ملین ڈالر ہے، اس کا انحصار جہاز کی خصوصیات (جہاز کی قسم) پر ہے اور قیمت اس سے زیادہ بھی ہو سکتی ہے۔‘
یہاں یہ سوال بھی پیدا ہوتا ہے کہ جے ایف-17 تھنڈر طیاروں کی فروخت کے کسی بھی معاہدے میں چین کا کیا کردار ہوگا۔
رضا حیات ہراج کہتے ہیں کہ ’اس جہاز کا کچھ حصہ چین میں تیار ہوتا ہے اور کچھ حصہ پاکستان میں تیار ہوتا ہے۔ جب بھی اگر ہمارا کسی کے ساتھ کوئی معاہدہ ہوتا ہے تو چین کو اس میں شامل کیا جائے گا۔‘
جب ان سے استفسار کیا گیا کہ کیا چین بھی ایسے کسی معاہدے میں مالی طور پر اس کا حصہ دار ہوگا تو پاکستانی وزیر کا کہنا تھا کہ: ’بہت سارے معاملات پر بیٹھ کر بات ہوتی ہے، چین اس میں بالکل شامل ہوتا ہے، اس کو ہونا بھی چاہیے اور یہ اس کا حق ہے۔‘
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
یہاں یہ سوال بھی لوگوں کے ذہنوں میں ہوگا کہ کیا پاکستان میں اتنی صلاحیت موجود ہے کہ وہ بڑے معاہدے ہونے کی صورت میں وقت پر یہ جہاز تیار کر سکے؟
رضا حیات ہراج نے اس سوال کا جواب دیتے ہوئے کہا کہ ’یہ ہمارے قومی دفاع سے متعلق سوال ہے۔ یہ ہمارے راز ہیں، انھیں آپ راز ہی رہنے دیں۔‘
’یہ کوئی ایسی چیز نہیں ہے جو ایک دن میں بنتی ہے۔ آپ کو ایک کمرہ بھی بنانا ہو تو اس میں وقت لگتا، یہ تو پھر ایک سٹیٹ آف آرٹ چیز ہے، وقت لگے گا اس میں۔‘
پاکستان کے دفاع اور دفاعی صلاحیتوں پر نظر رکھنے والے تجزیہ کار سمجھتے ہیں کہ پاکستان کو جے ایف-17 تھنڈر طیاروں سے متعلق معاہدے کرنے میں احتیاط برتنی ہوگی۔
آسٹریلیا کی یونیورسٹی آف ٹیکنالوجی سے منسلک تجزیہ کار محمد فیصل نے بی بی سی کو بتایا کہ ’دفاعی معاہدے، خاص طور وہ جن میں طیارے بھی شامل ہوں، حتمی شکل اختیار کرنے میں برسوں لیتے ہیں۔ پاکستان کو جے ایف-17  تھنڈر سے متعلق معاہدے کرنے میں احتیاط برتنے کی ضرورت ہے۔‘
’یہ چین کے ساتھ مل کر بنایا گیا طیارہ ہے جس کا مقصد یہ ہے کہ اس کے کچھ ضروری پارٹس چین سے آتے ہیں۔ پاکستان کو ایسے معاہدے کرنے میں احتیاط برتنی چاہیے جن کو پورا کرنے میں مشکلات پیش آ سکیں۔‘
دیگر تجزیہ کاروں کا ماننا ہے کہ جے ایف-17 تھنڈر کے مشترکہ منصوبے میں چین پاکستان کا ’سینیئر پارٹنر‘ ہے اور وہ اس کی فروخت کے معاہدوں پر ہونے والی بات چیت پر گہری نظر رکھے گا۔
چین میں مقیم سینٹر فور انٹرنیشنل گورننس انوویشن (سی آئی جی آئی) کے سینیئر فیلو اینار تانجن کہتے ہیں کہ ’پاکستان یہ طیارے فروخت کر سکتا ہے لیکن ٹیکنالوجی چین کے کنٹرول میں ہی ہوگی۔ جے ایف-17 تھنڈر کی ایکسپورٹ چین اور پاکستان کا مشترکہ معاہدہ ہوگا، جہاں چین سینیئر پارٹنر ہوگا۔‘
’چین شاید پاکستان کی پروڈکشن کی صلاحیت بھی بڑھا دے لیکن یہ سب بیجنگ کے کنٹرول میں ہی ہوگا۔‘
اینار تانجن مزید کہتے ہیں کہ چین کو یہ ڈر بھی ہوگا کہ کہیں کسی تیسرے فریق کے ذریعے چینی ٹیکنالوجی تک مغربی ممالک خصوصاً کو رسائی نہ ملے۔
بی بی سی نے اس حوالے سے پاکستان میں چینی سفارتخانے اور چینی وزارتِ خارجہ کو بذریعہ ای میل سوالات بھیجے تھے، تاہم اس خبر کے چھپنے تک ان کی طرف سے کوئی جواب موصول نہیں ہوا۔
پاکستانی وزیر بھی جے ایف-17 تھنڈر کی فروخت کے متوقع معاہدوں پر تبصرہ کرتے ہوئے کہتے ہیں کہ ’یہ جہاز ہر ملک کے لیے برائے فروخت نہیں ہے۔ ہم یہ یقینی بنانا چاہتے ہیں کہ یہ ہم ان ہی کو فروخت کریں جو ہمارے دوست ممالک ہیں۔‘
’ایسی ڈیل کے وقت جیوپولیٹیکل صورتحال کو مدِنظر رکھا جاتا ہے۔ یہ طیارے جس کے پاس بھِی جائیں گے وہ دوستانہ ممالک ہوں گے، ایسا تو نہیں ہو سکتا نہ کہ آپ دشمن کو ہی اپنی بندوق بیچ دیں۔‘
بی بی سی نے انٹرویو کے دوران پاکستان اور سعودی عرب کے درمیان گذشتہ برس ہونے والے دفاعی معاہدے پر جب وزیر برائے دفاعی پیداوار رضا جیات ہراج سے سوال کیا تو ان کا کہنا تھا کہ اس معاہدے کی تفصیلات شیئر نہیں کی جا سکتیں۔
’یہ فیلڈ مارشل (عاصم منیر)، وزیرِ اعظم (شہباز شریف) اور سعودی حکومت کے درمیان ایک دفاعی معاہدہ ہے۔ میں اس سے زیادہ اور کچھ نہیں بتا سکتا۔‘
بین الاقوامی میڈیا میں یہ اطلاعات بھی گردش کر رہی ہیں کہ شاید ترکی بھی ایسے کسی معاہدے کا حصہ بننا چاہتا ہے۔ پاکستان اور ترکی کی جانب سے سرکاری سطح پر اس پر تبصرہ نہیں کیا گیا ہے۔
اس حوالے سے رضا حیات ہراج کہتے ہیں کہ ’سٹریٹجک اعتبار سے ترکی، چین، سعودی عرب اور آذربائیجان پاکستان کے قریبی دوستانہ ممالک ہیں اور سٹریٹجک پالیسی کے لحاظ سے ان سے تعاون کا ایک قریبی رشتہ ہے۔‘
کچھ عرصہ قبل خبر رساں ادارے بلومبرگ نے ذرائع کے حوالے سے خبر دی تھی کہ ترکی پاکستان میں ڈرونز بنانے میں دلچسپی لے رہا ہے۔
پاکستانی وزیرِ نے اس حوالے سے پوچھے گئے سوال پر ان اطلاعات کی تردید نہیں کی اور کہا کہ ’میں آپ کو واضح طور پر تو کچھ نہیں بتا سکتا، لیکن اتنا ضرور بتاؤں گا کہ پاکستان میں یو اے ویز (ڈرونز) پر پرائیوٹ سیکٹر میں بھی بہت سارا کام ہو رہا ہے، بہت ساری پرائیوٹ کمپنیاں بھی اس پر کام کر رہی ہیں۔‘

### Article 144 ###
مئی 2025 میں جب انڈیا اور پاکستان کے درمیان فضائی جھڑپیں جاری تھیں تو اس دوران جہاں دونوں ملک ایک دوسرے پر برتری لے جانے کی کوشش میں مگن تھے، وہیں ہزاروں میل دور واشنگٹن میں ایک اور محاذ سرگرم تھا۔
میزائل اور ڈرون حملوں سے دور اس محاذ پر انڈیا اور پاکستان لابنگ فرمز کے ذریعے اپنے اپنے بیانیے کو امریکی پالیسی سازوں اور میڈیا کے سامنے سبقت دلانے کی کوشش کر رہے تھے۔
بی بی سی نے امریکہ کے فارن ایجنٹس رجسٹریشن ایکٹ (فارا) کے تحت جمع کروائی گئی دستاویزات کا جائزہ لیا ہے، جن سے معلوم ہوتا ہے کہ مئی کی کشیدگی کے دوران دونوں ممالک نے واشنگٹن میں بھرپور لابنگ مہم چلائی اور متعدد امریکی لابنگ اور پی آر کمپنیوں کی خدمات حاصل کیں، صدر ٹرمپ کے قریبی لابیسٹس سے رابطے کیے اور میڈیا اور کانگریس میں اپنا مؤقف پیش کیا۔
اور یہ سب کرنے کا مقصد اپنے نقطہ نظر کو اجاگر کرنا تھا۔ اِن دستاویزات سے  ظاہر ہوتا ہے کہ پاکستان نے بحران کے اس وقت میں امریکی اثر و رسوخ کو ایک اہم سفارتی ذریعہ کے طور پر استعمال کیا۔
پاکستان نے بارہا یہ مؤقف دہرایا کہ 22 اپریل کے پہلگام حملے میں پاکستان کا کوئی کردار نہیں تھا اور اس واقعے کی آزادانہ تحقیقات کا مطالبہ بھی کیا۔ پاکستان نے انڈیا کی جانب سے کیے گئے فضائی حملوں کی مذمت کی جن میں 40 عام شہری ہلاک ہوئے اور کہا کہ انڈیا کے دہشت گرد گروہوں کی حمایت بھی مسئلے کی جڑ ہے۔
اس دوران پاکستان نے یہ واضح بھی کیا کہ اگر پاکستان پر انڈیا کی جانب سے دوبارہ حملہ ہوا تو وہ اپنے عوام اور علاقے کا دفاع کرے گا اور ساتھ ہی انڈیا کے ساتھ دہشت گردی، پانی کے معاہدے اور دیگر مسائل پر بات چیت کی خواہش بھی ظاہر کی۔
دوسری جانب انڈین اہلکاروں نے 10 مئی کو، جب جنگ بندی کا اعلان کیا گیا، واشنگٹن میں امریکی لابیئسٹ جیسن ملر کے توسط سے امریکی انتظامیہ کے چار سینیئر اہلکاروں کو فون کیا تھا۔
اُس دن انڈین سفارتکاروں نے امریکی محکمہ تجارت کے نمائندے جیملسن گریر، نیشنل سیکورٹی کونسل کے ریکی گل، وائٹ ہاؤس کے سٹیوین چنگ اور چیف آف سٹاف سوزی وائلس سے رابطہ کیا تھا۔
اس کے علاوہ انڈیا، پاکستان کی لڑائی کی میڈیا کوریج کے بارے میں تبادلہ خیال کیا گیا تھا۔ امریکی وزارت انصاف کی ویب سائٹ پر جو تفصیلات دی گئی ہیں ان سے یہ پتہ نہیں چلتا کہ یہ بات چیت جنگ بندی سے پہلے ہوئی تھی یا اس کے بعد۔
بی بی سی اُردو نے انڈیا اور پاکستان میں ماہرین اور تجزیہ کاروں سے بات کر کے یہ جاننے کی کوشش کی ہے واشنگٹن میں موجود لابی فرمز کتنی اہم ہیں، ان کی خدمات کیوں حاصل کی جاتی ہیں اور پاکستان اور انڈیا ان کے ذریعے کیا اپنا پیغام دینے میں کامیاب رہے یا نہیں؟
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
بیجمن فری مین، کوئنسی انسٹیٹیوٹ میں ’ڈیماکریٹائزنگ فارن پالیسی‘ کے ڈائریکٹر ہیں جہاں وہ واشنگٹن میں غیر ملکی اثر و رسوخ اور لابنگ سرگرمیوں پر تحقیق کرتے ہیں۔
بی بی سی اُردو سے بات کرتے ہوئے وہ کہتے ہیں کہ ’فارا دستاویزات سے ظاہر ہوتا ہے کہ پاکستان نے آپریشن سندور کے جواب میں چھ لابنگ اور پی آر فرموں پر تقریباً پانچ ملین ڈالر خرچ کیے۔‘
انھوں نے کہا کہ دستاویزات کے مطابق یہ سب ’بحران کے دوران سفارت کاری‘ مہم کا حصہ تھا جس میں ’ٹرمپ انتظامیہ سے براہِ راست تعلقات رکھنے والے متعدد لابیسٹس کی خدمات حاصل کی گئیں۔‘
فری مین کے مطابق دستاویزات یہ بھی ظاہر کرتی ہیں کہ پاکستان نے نیو یارک ٹائمز اور وال سٹریٹ جرنل جیسے میڈیا اداروں تک وسیع رسائی حاصل کی۔۔۔ ’پاکستان کے غیر ملکی ایجنٹس نے بلاشبہ بحران کے دوران امریکی میڈیا کے بیانیے کو پاکستان کے حق میں موڑنے کی کوشش کی۔‘
وہ مزید کہتے ہیں کہ یہ ایک معیاری تاہم ’عجلت میں کی گئی غیر ملکی اثر و رسوخ‘ کی مہم تھی، جس میں امریکی ریاست میں لاکھوں ڈالر خرچ کیے جاتے ہیں اور بدلے میں ایک غیر ملکی طاقت کو میڈیا اور واشنگٹن کے پالیسی حلقوں میں سازگار رویہ ملتا ہے۔
عالمی امور کی تجزیہ کار نروپما سبرامنین نے بی بی سی اردو کے شکیل اختر سے  بات کرتے ہوئے کہا کہ ’انڈیا نے یہ واضح پوزیشن اختیار کر رکھی ہے کہ جنگ بندی میں امریکہ کا کوئی کردار نہیں۔ اس لحاظ سے لڑائی کے دوران لابی فرم نے انڈین اہلکاروں کی امریکی انتظامیہ کے اعلی اہلکاروں سے بات چیت کا جو انتظام کیا تھا، وہ بڑا عجیب سا لگ رہا ہے۔‘
نروپما سبرامنین کہتی ہیں کہ ’امریکی انتظامیہ کے اہلکاروں سے لابیئیسٹ کے توسط سے بات چیت کی یہ تفصیلات اس لیے بھی اہم ہیں کہ اس سے یہ پتہ چلتا ہے 10 مئی کو انڈین اہلکاروں نے صرف نیشنل سیکورٹی کونسل کے رکی گل اور چیف آف سٹاف سوزی وائلز سے ہی بات نہیں کی تھی بلکہ انھوں نے محکمہ تجارت کے نمائندہ جیملسن گریئر سے بھی بات کی تھی۔‘
وہ کہتی ہیں کہ ’امریکی صدر ڈونلڈ ٹرمپ یہ بارہا کہہ چکے ہیں کہ انھوں نے جنگ کے دوران انڈیا اور پاکستان کو تجارت بند کرنے کی وارننگ دے کر جنگ بندی کرائی تھی۔ 10 مئی کو جب جنگ بندی کی بات چل رہی ہو گی یا ہو چکی ہو گی اس پس منظر میں محکمہ تجارت کے نمائندے سے کیا بات چیت ہوئی ہو گی اس کے بارے میں بہت سی قیاس آرائیاں کی جا رہی ہیں۔ یہ بات بھی اہم ہے کہ اس دن ٹریڈ ریپنزنٹیٹیو سے کیا بات چیت ہوئی تھی۔‘
وہ کہتی ہیں کہ ’ٹرمپ انتظامیہ میں انڈیا اور پاکستان کے سفارتکاروں کو موجودہ ایڈمنسٹریشن تک اتنی براہ راست رسائی نہیں ہے جتنی ماضی کے صدور کے دور میں رہی ہے۔ اس لیے انڈیا اور پاکستان کو اپنی بات امریکہ کے اثر و رسوخ رکھنے والے اہلکاروں تک پہنچانے کے لیے لابی فرمز ہائر کرنا کوئی حیرت کی بات نہیں ہے۔ یہ پہلے بھی ہوتا رہا ہے۔‘
تاہم وہ کہتی ہیں کہ ’معمول کی میٹنگوں اور انتطامیہ سے وقت لینے کے لیے اتنے بڑے پیمانے پر لابی سے مدد لیا جانا اس بات کی عکاسی کرتا ہے کہ انڈین میڈیا نے ماضی میں مودی کی جو امیج بنائی تھی کہ مودی اور ٹرمپ بہت اچھے دوست ہیں اور یہ کہ وہ کبھی بھی فون پر بات کر سکتے ہیں یا یہ کہ وزیر خارجہ جے شنکر کے بارے میں کہا جا رہا تھا کہ وہ بہت با اثر اور بارسوخ وزیر خارجہ بن چکے ہیں، وہ سب صحیح ثابت نہیں ہوا۔ بین الاقوامی تعلقات الگ طرح کی سفارت کاری سے چلتے ہیں۔‘
نروپما سبرامنین کہتی ہیں کہ ’ابھی چند مہینے قبل تک کہا جاتا تھا مودی کی خارجہ پالیسی انڈیا کی اب تک کی سب سے اچھی اور بااثر ‌خارجہ پالیسی ہے۔ مگر اب اس خارجہ پالیسی کی حدیں واضح ہو گئی ہیں اور اس کی کمیاں سامنے آ گئی ہیں۔‘
بین الاقوامی امور کے تجزیہ کار ونود شرما نے بی بی سی اردو کے شکیل اختر سے بات کرتے ہوئے کہا کہ ’انڈیا یہ کہتا رہا ہے کہ جنگ بندی میں کسی تیسرے فریق کی کو ئی مداخلت نہیں ہوئی ہے۔ وزیر اعظم مودی نے پارلیمنٹ میں کہا کہ جنگ بندی کسی کے کہنے پر نہیں ہوئي ہے۔ ہم نے اپنا فیصلہ خود کیا تھا، لیکن اب بہت سے ایسے ثبوت اور اشارے مل رہے ہیں جن سے یہ لگ رہا ہے کہ جنگ بندی  امریکہ  کی مداخلت سے عمل میں آئی۔‘
اس حوالے سے بی بی سی اردو سے بات کرتے ہوئے اٹلانٹک کونسل سے وابستہ جنوبی ایشیا کے سینیئر فیلو، مائیکل کوگلمین کہتے ہیں کہ یہ فارا فائلنگز ایک ایسی حقیقت کو اجاگر کرتی ہیں جو کافی عرصے سے معلوم ہے اور وہ یہ کہ ’پاکستان کی حکومت نے واشنگٹن میں اپنے مفادات کے فروغ کے لیے نہایت بااثر اور طاقتور لابیسٹس کی خدمات حاصل کی ہیں۔‘
کوگلمین کے مطابق ’ان لابیسٹس کی اصل طاقت صدر ٹرمپ کے زیرِ قیادت واشنگٹن میں اس وجہ سے سمجھی جاتی ہے کہ متعدد مواقع پر ان کے صدر ڈونلڈ ٹرمپ اور ان کے قریبی حلقے سے ذاتی روابط رہے ہیں، جبکہ ٹرمپ ایسے رہنما کے طور پر جانے جاتے ہیں جو ذاتی اور خاندانی نیٹ ورک پر غیر معمولی حد تک انحصار کرتے ہیں۔‘
وہ کہتے ہیں کہ اسی تناظر میں یہ حیرت کی بات نہیں ہے کہ پاکستان کے لیے انڈیا کے ساتھ تنازع جیسے ایک نہایت نازک اور اہم موقع پر اسلام آباد نے اپنے مؤقف کو امریکی انتظامیہ تک مؤثر انداز میں پہنچانے کے لیے انھی لابیسٹس کا سہارا لیا۔ ’مقصد یہ تھا کہ امریکی حکومت پاکستان کے نقطۂ نظر اور تحفظات کو بہتر طور پر سمجھ سکے۔‘
کوگلمین کا کہنا ہے کہ ’ان ایف اے آر اے دستاویزات سے سب سے بڑا نکتہ یہی سامنے آتا ہے کہ ایسے اہم وقت پر پاکستان کا اپنے لابیسٹس کو متحرک کرنا فطری امر تھا۔ اسلام آباد کے نقطۂ نظر سے یہی موزوں وقت تھا کہ واشنگٹن، بالخصوص وائٹ ہاؤس، کو اپنے تحفظات سے آگاہ کیا جائے اور ان کے ساتھ مل کر کام کیا جائے۔ چنانچہ یہی ہوا، اور پاکستان نے اپنے مقاصد کے حصول کے لیے لابنگ نیٹ ورک کو استعمال کیا۔‘
پبلک پالیسی، میڈیا اور بین الاقوامی امور کے تجزیہ کار رضا رومی کے مطابق فارا فائلنگز سے معلوم ہوتا ہے کہ مئی 2025 میں انڈیا کے ساتھ کشیدگی کے دوران پاکستان نے واشنگٹن میں منظم اور بھرپور سفارتی و لابنگ مہم چلائی۔‘
بی بی سی اردو سے بات کرتے ہوئے وہ کہتے ہیں کہ اسلام آباد نے متعدد امریکی لابنگ فرموں کی خدمات حاصل کیں اور امریکی کانگریس کے ارکان اور اعلیٰ حکومتی عہدیداروں سے ملاقاتیں، ای میلز اور دیگر رابطوں کے ذریعے اپنا مؤقف پیش کیا۔ اس کا بنیادی مقصد انڈیا پر امریکی دباؤ کے ذریعے کشیدگی میں کمی لانا تھا۔
رضا رومی کے مطابق فائلنگز یہ بھی ظاہر کرتی ہیں کہ ’پاکستانی نمائندوں کو خدشہ تھا کہ انڈیا کی جانب سے فوجی کارروائیوں میں عارضی توقف برقرار نہیں رہے گا۔‘ مجموعی طور پر یہ دستاویزات بتاتی ہیں کہ پاکستان نے بحران کے وقت ’امریکی اثرورسوخ کو ایک اہم سفارتی ذریعہ کے طور پر استعمال کرنے کی کوشش کی۔‘
مائیکل کوگلمین کا کہنا ہے کہ آپریشن سندور میں پاکستان کی لابنگ کوششوں کے اثرات کو بڑھا چڑھا کر پیش نہیں کیا جانا چاہیے تاہم وہ کہتے ہیں کہ ’پاکستان نے بین الاقوامی برادری سے وہ حاصل کر لیا جو وہ چاہتا تھا۔۔۔ اسے بین الاقوامی برادری کی توجہ تنازع کی طرف مبذول کرانے میں کامیابی ملی اور کئی معاملات میں ثالثی کی پیشکش بھی ہوئی۔ اور بین الاقوامی برادری نے دونوں فریقوں سے لڑائی روکنے کا مطالبہ کیا۔‘
کوگلمین کے مطابق ’یہ سب کچھ پاکستان کے لیے خوش آئند تھا لیکن یہ صرف لابنگ کوششوں کی وجہ سے نہیں ہوا۔ میرے خیال میں یہ صرف کچھ بنیادی حقیقتوں کی وجہ سے تھا۔‘
وہ کہتے ہیں کہ اصل معاملہ نیوکلیئر ایسکلیشن کے خطرات سے جڑا ہوا تھا۔ ’دنیا جوہری ہتھیاروں سے لیس دو ممالک کو لڑتے ہوئے دیکھنا نہیں چاہتی کیونکہ اس سے نیوکلیئر خطرات پیدا ہو سکتے ہیں۔ یہی وجہ ہے کہ بہت سے ممالک، بشمول امریکہ، نے تنازع ختم کرنے کے لیے ثالثی یا کشیدگی کم کرنے کی کوششیں کیں۔ دنیا کو تنازع ختم کرنے اور دونوں فریقوں کو قریب لانے میں شدید دلچسپی تھی۔‘
کوگلیمن کے مطابق ’انڈیا یہ نہیں چاہتا تھا۔ انڈیا نے وہ جنگ جاری رکھنے کی کوشش کی جسے وہ انسداد دہشت گردی کی کارروائی کہتا تھا۔ لیکن دنیا نے دیکھا کہ نیوکلیئر کشیدگی کا ایک سنگین خطرہ موجود ہے۔ اور یہ کوئی ایسی بات نہیں جو واشنگٹن میں پاکستان کے لابیسٹس کی کوششوں سے پیدا ہوئی ہو بلکہ یہ عام فہم بات تھی۔‘
وہ کہتے ہیں کہ ’اس کے علاوہ انڈیا نے پہلگام حملے میں پاکستان کی ملوث ہونے کا کوئی ثبوت فراہم نہیں کیا۔ یہ ایک اور وجہ تھی کہ بین الاقوامی برادری نے پیچھے ہٹ کر انڈیا کو اپنی انسداد دہشت گردی کی حکمت عملی پوری کرنے کی حوصلہ افزائی کرنے کے بجائے، براہِ راست قدم اٹھانے سے گریز کیا کیونکہ دنیا کے پاس یقین کرنے کی کوئی وجہ نہیں تھی کہ پاکستان کا اس حملے میں کوئی کردار تھا۔‘
کوگلیمن کا ماننا ہے کہ ’اس میں لابیسٹس کا کوئی تعلق نہیں، حالانکہ ممکن ہے کہ انھوں نے یہ پیغام بھی پہنچایا ہو۔ یہ دراصل ایک بہت سادہ حقیقت تھی جس پر دنیا نے دھیان دیا۔‘
اس حوالے سے واشنگٹن میں غیر ملکی اثر و رسوخ اور لابنگ سرگرمیوں پر تحقیق کرنے والے اور کوئنسی انسٹیٹیوٹ میں ’ڈیماکریٹائزنگ فارن پالیسی‘ کے ڈائریکٹربیجمن فری مین کہتے ہیں کہ پاکستان نے وہی کیا جو زیادہ تر ممالک کرتے ہیں جب وہ کسی سنگین بین الاقوامی خطرے کا سامنا کر رہے ہوں: یعنی واشنگٹن ڈی سی کے لابیسٹس کی خدمات حاصل کرنا۔
وہ کہتے ہیں کہ ’واشنگٹن میں اثر و رسوخ کی جنگ جیتنا بعض اوقات حقیقی فوجی معرکے جیتنے سے بھی زیادہ اہم ہو سکتا ہے۔‘
فری مین کے مطابق اس کی وجہ یہ ہے کہ ٹرمپ انتظامیہ کو اکثر ایسے لابیسٹس کے ذریعے متاثر کیا جا سکتا ہے جو ٹرمپ سے قریبی تعلقات رکھتے ہیں، اور وہ ان ممالک کو اپنی حمایت، بشمول فوجی حمایت، دینے پر آمادہ ہو جاتی ہے جو ان لابنگ اور پبلک ریلیشنز فرموں کو لاکھوں ڈالر بھیج رہے ہوتے ہیں۔
تاہم ان کے مطابق یہ کہنا مشکل ہے کہ پاکستان کی اس اثر و رسوخ کی مہم کا کوئی اثر پڑا یا نہیں۔ ’انڈیا کی بھی اسی وقت اپنی الگ اثر و رسوخ کی مہم جاری تھی اور امریکہ بنیادی طور پر صرف جنگ بندی اور تنازع کے سفارتی حل کی طرف کام کر رہا تھا۔ لہٰذا، بظاہر ایسا نہیں لگتا کہ اس کوشش کے ذریعے پاکستان نے امریکی حمایت میں کوئی قابلِ ذکر کامیابی حاصل کی ہو۔‘
تاہم  رضا رومی کے مطابق ان کوششوں کا سب سے نمایاں اثر پاکستان کے مؤقف کی تشہیر اور توجہ کے حصول کی صورت میں سامنے آیا۔ پاکستان نے یہ یقینی بنایا کہ واشنگٹن کے بااثر پالیسی حلقوں میں اس کے خدشات سنے جائیں اور جنوبی ایشیا میں ممکنہ بڑے تصادم کے خطرات اجاگر ہوں۔
’اس سے امریکہ کے سرکاری بیانیے میں امن اور جنگ بندی کی ضرورت پر زور دینے میں مدد ملی۔ تاہم فارا فائلنگز نے ایک غیر ارادی پہلو بھی سامنے لایا: اسلام آباد کی اندرونی تشہیر اور بیرون ملک دیے گئے دلائل کے درمیان فرق واضح ہو گیا۔‘
رضا کہتے ہیں کہ ’میرے خیال میں پاکستان نے مئی 2025 کے بحران کے دوران واشنگٹن کے ساتھ مؤثر اور بروقت سفارتی رابطے کر کے قابلِ ذکر کامیابی حاصل کی۔ اسلام آباد نے اعلیٰ سطح پر رابطے برقرار رکھے، اپنے مؤقف کو واضح طور پر امریکی پالیسی ساز حلقوں تک پہنچایا اور یہ باور کرانے میں کامیاب رہا کہ جنوبی ایشیا میں امن و استحکام عالمی مفاد کے لیے ناگزیر ہے۔‘
ان کے مطابق ان کوششوں سے بین الاقوامی سطح پر کشیدگی میں کمی کے لیے سازگار ماحول بنانے اور جنگ بندی کے پیغام کو تقویت ملی۔ اگرچہ لابنگ ہمیشہ فوری پالیسی تبدیلی کی ضمانت نہیں ہوتی، لیکن پاکستان نے توجہ کے حصول، مذاکراتی عمل کو زندہ رکھنے اور امریکہ کے ساتھ اپنے سٹریٹجک تعلق کی اہمیت اجاگر کرنے میں مثبت نتائج حاصل کیے۔ مجموعی طور پر یہ رابطے پاکستان کی سرگرم اور ذمہ دارانہ سفارت کاری کا مظہر تھے اور انھیں ایک تعمیری اور جزوی طور پر کامیاب سفارتی اقدام قرار دیا جا سکتا ہے۔
واشنگٹن میں ڈان اخبار سے وابستہ صحافی انور اقبال کہتے ہیں کہ یہ ایک حقیقت ہے کہ پاکستان، جسے ایک زمانے میں واشنگٹن میں نظرانداز کیا جاتا تھا، اب وہاں اس کی بات سنی جا رہی ہے۔ میڈیا میں پاکستان کی آواز دکھائی دے رہی ہے اور کانگریس میں بھی اس کی موجودگی محسوس کی جا رہی ہے۔ اس کے مقابلے میں انڈیا کو اب بھی خاصی ترجیح حاصل ہے اور واشنگٹن میں ایک مسلسل مقابلہ چل رہا ہے۔
بی بی سی اردو سے بات کرتے ہوئے وہ بتاتے ہیں کہ ’میں دیکھ رہا ہوں کہ پاکستان کے اپوزیشن گروپس جو بہت فعال تھے، اب پی ٹی آئی کے حمایتی بھی پیچھے رہ گئے ہیں۔ اس وقت ایمبیسی میں ہونے والی تقریبات میں امریکی سینیئر حکام کی شمولیت اور بات چیت کا آغاز، اس بات کا اشارہ ہے کہ واشنگٹن میں یہ احساس پیدا ہو رہا ہے کہ بائیڈن انتظامیہ کا پاکستان کے حوالے سے رویہ درست نہیں تھا۔‘
انور اقبال کا ماننا ہے کہ ’پینٹاگون ہمیشہ سے پاکستان کے ساتھ رہا ہے اور ٹرمپ انتظامیہ میں بھی یہ تعلق برقرار رہا۔ تاہم واشنگٹن میں اب یہ سمجھا جا رہا ہے کہ پاکستان کے ساتھ تعلقات میں کمی بیشی ہو سکتی ہے مگر اسے مکمل طور پر نظرانداز کرنا بالکل غلط ہو گا۔ انڈیا کے ساتھ بہتر تعلقات کے لیے بھی یہ ضروری ہے کہ پاکستان کے ساتھ تعلقات مستحکم ہوں۔‘
ان کا کہنا ہے کہ پینٹاگون ہمیشہ سے پاکستان کی اہمیت کو سمجھتا رہا ہے اور اب یہ واضح ہو رہا ہے کہ بائیڈن انتظامیہ کے دوران نظرانداز کیے جانے کے باوجود، لابنگ اور ٹرمپ انتظامیہ کی پالیسی میں تبدیلی نے پاکستان کی اہمیت کو دوبارہ اجاگر کیا ہے۔
انور اقبال کا کہنا ہے کہ واشنگٹن میں یہ بھی محسوس کیا گیا ہے کہ پاکستان زیادہ آسانی سے تعاون پر آمادہ ہے اور اس لیے اب یہاں (واشنگٹن میں) سوچ میں تبدیلی آئی ہے۔ انڈین لابی اور ڈایسپورہ کے کچھ گروپس اب ہمارے اقدامات اور صورتحال کے بارے میں بار بار سوال کر رہے ہیں۔ کسی زمانے وہ ہم سے ملنے سے گریز کرتے تھے مگر اب وہ جاننا چاہتے ہیں کہ کیا ہو رہا ہے۔
انور کا ماننا ہے کہ پاکستان کی لابنگ کوششوں کا بھی اثر ہے مگر واشنگٹن میں سوچ اور رویے میں تبدیلی نے اس عمل کو مزید مؤثر بنایا ہے۔
اس بارے میں سابق سفیر عبدالباسط کا کہنا ہے کہ ’یہ کہنا بے جا نہ ہو گا کہ اسلام آباد نے اپنی کہانی کافی حد تک مؤثر انداز میں پیش کی۔‘
بی بی سی اردو سے بات کرتے ہوئے وہ کہتے ہیں کہ ’اس میں کوئی تعجب کی بات نہیں کہ انڈیا اب بھی پاکستان کے بیانیے کا مؤثر طور پر مقابلہ کرنے میں دشواری محسوس کر رہا ہے۔‘

### Article 145 ###
سال 2025۔۔۔ جہاں اقتدار بدلا، سرحدیں سلگتی رہیں، آفتیں بے رحم ہوئیں، اور جنوبی ایشیا کے عوام نے اپنی آواز بلند رکھی۔
جنوبی ایشیا سے اس سال کی اہم خبریں دیکھیے ہماری اس ویڈیو میں۔

### Article 146 ###
اُس روز زیارت بی بی اور انور بی بی بہت خوش تھیں۔ بات ہی کچھ ایسی تھی۔ 30 ستمبر 2024 کا دن تھا اور یہ دونوں بزرگ خواتین عمرے کی ادائیگی کے لیے روانہ ہونے والی تھیں۔
پنجاب کے ضلع فیصل آباد کی تحصیل جڑانوالہ کے ایک گاؤں سے تعلق رکھنے والی خواتین اپنے ایک قریبی رشتہ دار نیئر عباس کے ہمراہ قریب کے ایک اور گاؤں پہنچیں، جہاں کے امام مسجد محمد ریاض بھی اپنی اہلیہ کے ساتھ اس سفر میں اُن کے ساتھ شریک ہونے والے تھے۔
اِن پانچوں افراد کے عمرے کا بندوبست مبینہ طور پر مقامی زمیندار صدام حسین نے کروایا تھا جنھوں نے نہ صرف عمرے کے اخراجات ادا کیے بلکہ پانچوں افراد کو اسلام آباد ایئر پورٹ بھی اپنے خرچے پر بھیجا۔
لیکن پاکستان سے روانگی کے صرف ایک ہفتے بعد اِن پانچوں افراد کی سعودی عرب میں گرفتاری کی خبر ملنے پر اُن کے اہلخانہ ہکا بکا رہ گئے۔ اور اُن کی پریشانی اُس وقت مزید بڑھ گئی جب لگ بھگ پانچ ماہ بعد، 17 فروری 2025، کو ان تین خواتین سمیت پانچوں افراد کو منشیات کی سمگلنگ کے الزام میں ایک سعودی عدالت نے پچیس، پچیس سال قید کی سزا کا حکم دے دیا۔
یہ معاملہ کیا ہے؟ اس بارے میں زیارت بی بی کے بیٹے ابرار حسین نے بی بی سی سے بات کی ہے جبکہ اس کیس سے متعلق حکام سے بھی تفصیلات حاصل کی گئی ہیں جن سے پتہ چلتا ہے کہ کیسے سادہ لوح افراد کو عمرے کا جھانسا دے کر روانگی سے تھوڑی دیر پہلے انھیں زبردستی ایسا سامان پکڑایا گیا جس میں منشیات چھپائی گئی تھی۔
لیکن سعودی عرب جانے سے پہلے یہ کیسے ہوا؟ اور اب یہ پانچ افراد بشمول زیارت بی بی اور انور بی بی کہاں ہیں؟ ان سوالوں کے جواب جاننے کے لیے ہمیں 30 ستمبر 2024 کے دن جڑانوالہ واپس جانا ہو گا جب ابرار حسین نے اپنی والدہ کو اسلام آباد ایئر پورٹ تک چھوڑنے کی خواہش کا اظہار کیا لیکن مبینہ طور پر اِس سفر کا بندوبست کرنے والے صدام حسین نے انھیں ایسا کرنے سے روک دیا۔
25 سال قید کی سزا پانے والی ضعیف خاتون زیارت بی بی کے بیٹے ابرار حسین کی خواہش تھی کہ وہ اپنی والدہ کو اسلام آباد ائیرپورٹ پر خود الوداع کرنے جاتے لیکن، اُن کا دعویٰ ہے کہ صدام حسین نے کہا کہ ’آپ لوگوں کو اسلام آباد آنے جانے کا خرچہ کرنے کی ضرورت ہی کیا ہے؟‘
اُن کے مطابق صدام حسین نے انھیں بتایا کہ ’ہم اگر اِن کو ایصالِ ثواب کی نیت سے عمرہ کے لیے بھجوا رہے ہیں تو اسلام آباد میں اُن کو کوئی تکلیف پہنچنے نہیں دیں گے۔‘
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
ابرار حسین کے مطابق تسلی کے یہ الفاظ سُن کر اُن کی فکر ختم ہو گئی۔ صدام حسین شاہ گاؤں کے بڑے زمیندار تھے اور مقامی لوگوں کے مطابق وہ ہر سال چار سے پانچ لوگوں کو ’ثواب کی غرض سے‘ عمرے پر بھجواتے تھے۔
ابرار کے مطابق انھیں تسلی دینے کے کچھ ہی دیر بعد اسرار اللہ نامی شخص ان پانچوں افراد کو ایک گاڑی میں لے کر اسلام آباد روانہ ہوئے جہاں اُن کو ایک ہوٹل میں ٹھہرایا گیا۔ بعدازاں ان پانچوں افراد نے اپنے اپنے گھروں میں فون پر رابطہ کیا اور بتایا کہ وہ خیریت سے اسلام آباد پہنچ چکے ہیں اور یہ کہ اگلے دن انھیں جدہ کے لیے روانہ ہونا ہے۔
اس کیس کی تفتیش پر معمور ایک اہلکار اور ابرار کے مطابق اگلی صبح ان افراد کو گل خان نامی شخص ملا، جس کا تعارف صدام حسین کے دوست پر کروایا گیا۔
ابرار کہتے ہیں کہ اُس روز اُن کی والدہ نے انھیں بتایا کہ گل خان نے دعویٰ کیا کہ اس کے ہاں 20 برس بعد اولاد ہوئی ہے اور اسی لیے وہ عمرے پر جانے والوں کی خدمت کرنا چاہتے ہیں اور اُنھوں نے ان پانچوں افراد کو نئے جوتے، کپڑے اور کچھ گفٹ پیک دیے۔
ابرار کے مطابق اُن کی والدہ نے بتایا کہ گل خان نے عمرے پر جانے والے افراد سے کہا کہ ’جوتے اور کپڑے آپ لوگوں کے لیے ہیں اور گفٹ پیکٹ میرے ایک دوست آپ سے جدہ ائیر پورٹ پر وصول کر لیں گے۔‘
ابرار کہتے ہیں کہ پانچوں افراد نے ابتدا میں یہ چیزیں لینے سے انکار کیا تاہم اِس کے بعد گل خان نے اُن کی صدام حسین سے فون پر بات کروائی جس نے کہا کہ ’ہم آپ کے لیے اتنا کچھ کر رہے ہیں، آپ میرے دوست کا اتنا سا کام نہیں کر سکتے۔‘ ابرار کے مطابق اُن کی والدہ نے بتایا تھا کہ فلائٹ کا وقت بھی ہو رہا تھا اور ایسے میں بحث کرنے کا زیادہ وقت نہ تھا۔
اور پھر اگلی صبح یہ پانچوں افراد ائیر سیال کی فلائٹ نمبر پی ایف 718 کے ذریعے صبح چھ بج کر دس منٹ پر جدہ روانہ ہو گئے۔
ابرار کے مطابق جدہ جانے کے بعد ابتدا میں اُن کی والدہ کا اُن سے رابطہ نہیں ہوا جس پر وہ کچھ فکرمند تھے۔
تقریباً ایک ہفتے بعد چھ اکتوبر کی صبح  ابرار حسین کا فون بجا تو دوسری جانب اُن کی والدہ زیارت بی بی تھیں۔ ابرار کے مطابق اُن کی والدہ نے انھیں بتایا کہ ’پُتر، میں جیل سے بول رہی ہوں۔ ہمیں جو گفٹ پیک دیے گئے تھے ان میں منشیات (بعدازاں پتا چلا کہ یہ آئس تھی) تھی۔ تحفے میں دیے گئے جوتوں کے تلووں میں بھی منشیات تھی۔‘
ابرار کہتے ہیں کہ یہ سُن کر اُن کے پیروں تلے سے زمین نکل گئی۔
اُن کے مطابق اُن کی والدہ زیارت بی بی نے روتے ہوئے انھیں بتایا کہ جب وہ جدہ ائیرپورٹ پہنچے تو اُن کے سامان کی تلاشی لی گئی جس میں تمام پانچوں افراد کے سامان سے مجموعی طور پر پانچ کلو، 500 گرام منشیات (آئس) برآمد ہوئی جس کے بعد انھیں ائیرپورٹ پر ہی حراست میں لے لیا گیا تھا۔
زیارت بی بی نے اپنے بیٹے کو یہ بھی بتایا کہ سعودی جیل حکام نے ہی اُن کی فون پر بات کروائی ہے تاکہ ورثا کو اس معاملے کا علم ہو سکے۔
ابرار حسین نے بی بی سی اُردو کو بتایا کہ ’وہ فون گویا میرے سر پر بم بن کر گرا۔ فون تو پانچ منٹ بعد بند ہو گیا لیکن مجھے کچھ سمجھ نہیں آیا کہ میں کیا کروں، رونا شروع کر دوں یا چیخوں چلاؤں، ہم تو یہ سمجھ رہے تھے کہ ہماری ماں اللہ کے گھر میں عبادت کر رہی ہو گی اور روضہ رسول پر حاضری دے رہی ہو گی لیکن وہ تو جیل میں تھیں۔‘
ابرار بتاتے ہیں کہ ’میں نے پانی پیا تو میرے حواس بحال ہوئے، کچھ ہی دیر بعد میں نے پاگلوں کی طرح اپنے دیگر اہلخانہ اور رشتہ داروں کو فون ملانا شروع کر دیا۔‘
’سب لوگ ہمارے گھر میں جمع ہوئے تو ہم نے فیصلہ کیا کہ فوری طور پر صدام حسین کے گھر جا کر اس سے پوچھا جائے۔‘
ابرار حسین کہتے ہیں کہ ’ہم صدام حسین شاہ کے ڈیرے پر پہنچے تو یہ تفصیلات سُن کر وہ بھی بظاہر پریشان ہو گیا اور کہنے لگا کہ یہ کیسے ہو سکتا ہے، آپ کو یقیناً کوئی غلطی لگی ہو گی۔‘
ابرار کے مطابق صدام حسین نے انھیں دلاسہ دیا اور کہا کہ آپ لوگ فکر نہ کریں، میں پانچوں افراد کی رہائی کا بندوبست کرتا ہوں۔
لیکن ابرار کہتے ہیں کہ اُن کے وہاں سے جانے کے بعد صدام حسین بھی ڈیرے سے غائب ہو گئے اور انھوں نے اپنے اہلخانہ کو بھی وہاں سے کسی نامعلوم جگہ پر منتقل کر دیا۔
وہ کہتے ہیں کہ ’کچھ ہی روز گزرے تھے کہ گاؤں میں خفیہ ایجنسیوں کے اہلکار آئے۔ وہ ہمارے بارے میں پوچھ گچھ کر رہے تھے اور انھوں نے متعلقہ تھانے جا کر بھی ہمارا ریکارڈ چیک کیا۔‘
سعودی عرب میں یکم اکتوبر 2024 کو منشیات سمگلنگ کے الزام میں گرفتار ہونے والے ان پانچوں افراد کو ایک سعودی عدالت نے 17 فروی 2025 کو پچیس، پچیس سال قید کی سزا کا حکم دیا۔
اس کے علاوہ اس گروہ کے دو ارکان جنھوں نے گفٹ پیک کی شکل میں منشیات وصول کرنا تھیں، ان کو بھی سعودی عرب کی سکیورٹی فورسز نے حراست میں لے کر سزائیں سُنائیں۔
ادھر پاکستان کے وفاقی تحقیقاتی ادارے (ایف آئی اے) نے اس واقعے کے بارے میں باقاعدہ تحقیقات کا آغاز 6 نومبر 2024 کو کیا اور انکوائری ٹیم نے تحقیقاتی رپورٹ میں تین افراد کے خلاف قانونی کارروائی کرنے کی سفارش کی جس پر 20 جنوری 2025 کو صدام حسین شاہ، اسرار اللہ اور گل نواز خان نامی افراد کے خلاف تھانہ ایف آئی اے فیصل آباد میں مقدمہ درج کر لیا گیا۔
ایف آئی اے نے ملزمان کی گرفتاری کے لیے چھاپے مارے تو ملزم صدام حسین نے سیشنز کورٹ سے عبوری ضمانت قبل از گرفتاری کروا لی جبکہ ایک ملزم اسرار اللہ کو 27 فروری کو لاہور کے تھانہ ساندہ کی پولیس نے گلشن راوی سے گرفتار کر لیا جس کے قبضے سے، پولیس کے مطابق، پانچ کلو ہیروئن بھی برآمد ہوئی۔
ایف آئی اے کے ایک افسر کی طرف سے بی بی سی اردو کو اس مقدمے سے متعلقہ دستاویزات فراہم کی گئیں جن کے مطابق ملزم صدام حسین شاہ عبوری ضمانت کروانے کے بعد پانچ مارچ کو اس کیس میں شاملِ تفتیش ہوئے۔
دستاویزات کے مطابق اس دوران مدعی مقدمہ ابرار حسین نے انکوائری افسر کو ایک یو ایس بی فراہم کی جس میں ملزم صدام حسین کی سعودی عرب میں گرفتار ہونے والے نئیر عباس کے ساتھ چیٹنگ کا ریکارڈ موجود تھا جس کے مطابق ملزم صدام حسین عمرہ کے سفر اور گفٹ بیگز کے متعلق بار بار ہدایت کر رہے تھے اور اسے تاکید کر رہے تھے کہ بیگ میرے بھیجے ہوئے بندے کے علاوہ کسی اور کو نہ دینا۔
ایف آئی اے کے مطابق ملزم صدام حسین کی ضمانت خارج ہونے پر انھیں 18 اگست 2025 کو بلآخر حراست میں لے لیا گیا جس کے بعد ایف آئی اے نے عدالت سے اُن کا جسمانی ریمانڈ حاصل کیا اور بعد ازاں تفتیش کا عمل مکمل ہونے پر ملزمان صدام حسین اور اسرار اللہ خان کو جوڈیشل ریمانڈ پر جیل منتقل کر دیا گیا۔
صدام حسین اور اسرار اللہ اس وقت جوڈیشل ریمانڈ پر کیمپ جیل لاہور میں قید ہیں جبکہ ملزم گل نواز خان کو عدالت نے اشتہاری قرار دے کر اس کے وارنٹ گرفتاری جاری کر رکھے ہیں۔
ایف آئی اے کی سپیشل سینٹرل کورٹ فیصل آباد میں اس کیس کی سماعت ہو رہی ہے۔
ایف آئی اے کی تفتیشی ٹیم میں شامل ایک افسر نے نام ظاہر نہ کرنے کی شرط پر بی بی سی اردو کو بتایا کہ تینوں ملزمان کے خلاف چالان مضبوط شواہد پر مشتمل ہے۔
اُن کے مطابق ملزمان نے ناصرف پانچوں افراد کے ویزوں کی فیسیں جمع کروائیں، ائیرلائن ٹکٹیں اپنے اکاؤنٹ سے خریدیں بلکہ تینوں ملزمان کے موبائل فونز کی سی ڈی آرز سے یہ بات سامنے آئی ہے کہ فیصل آباد سے روانگی سے لے کر متاثرہ فیملی کو ائیر پورٹ ڈراپ کرنے تک ان تینوں ملزمان کا آپس میں درجنوں بار رابطہ ہوا۔
ملزم صدام حسین شاہ کے وکیل نے لاہور ہائیکورٹ میں درخواست ضمانت دائر کر رکھی ہے جس میں موقف اختیار کیا گیا ہے کہ صدام حسین شاہ اس معاملے میں بے قصور ہیں اور ان کا منشیات کی سمگلنگ کا کوئی سابقہ ریکارڈ بھی نہیں ہے۔
اس درخواست میں دعویٰ کیا گیا ہے کہ صدام حسین کی طرف سے جتنے لوگوں کو بھی ماضی میں سعودی عرب بھجوایا گیا ان سے کوئی رقم نہیں لی گئی اور تمام لوگ عمرہ کر کے  وطن واپس آ چکے ہیں۔
درخواست کے مطابق پاکستان سے سعودی عرب جاتے اور واپس آتے ہوئے ان کی مکمل چیکنگ کی گئی، جبکہ سعودی عرب میں گرفتار ہونے والے ان پانچ لوگوں کے ساتھ منشیات کا کب اور کہاں معاملہ ہوا، اس بارے میں صدام حسین کی جانب سے دائر درخواست میں لاعلمی اور لاتعلقی کا اظہار کیا گیا ہے۔
ایف آئی اے کے تفتیشی افسر کے مطابق جب ایک ٹیم نے علاقے میں جا کر چھان بین کی تو انکشاف ہوا کہ صدام حسین شاہ نے اس سے پہلے جن لوگوں کو مفت یا کم رقم کے عوض عمرے کے لیے بھجوایا تھا وہ سب لوگ واپس آ چکے ہیں۔
ان کے مطابق حالیہ کیس سے پہلے قریب کے ایک اور گاؤں کے تین افراد بھی ایسے ہی عمرہ کرنے کے لیے گئے اور واپس آ گئے۔
وزیرِ مملکت برائے داخلہ طلال چودھری نے بی بی سی اردو کو بتایا کہ حکومتِ پاکستان کی طرف سے فیصل آباد سے تعلق رکھنے والے ان پانچ افراد کی رہائی کے لیے کوششیں کی جا رہی ہیں۔
ان کے مطابق اس سلسلے میں پاکستان میں موجود سعودی سفارت خانے کی وساطت سے سعودی حکومت کے ساتھ بات چیت بھی چل رہی ہے۔
طلال چوہدری کہتے ہیں کہ ہماری کوششوں میں کمی نہیں، تاہم یہ ایک حساس معاملہ ہے جس پر زیادہ پیشگی رائے نہیں دی جا سکتی۔
طلال چودھری نے بتایا کہ حکومت پاکستان نے سعودی سفارت خانے کی وساطت سے متعلقہ ریکارڈ بھجوا دیا ہے اور یہ آگاہ کیا ہے کہ منشیات سمگل کرنے والے گروہ کے ملزمان پاکستان میں حراست میں لیے جا چکے ہیں، اس لیے سعودی عرب میں جو بے گناہ افراد زیرِ حراست ہیں ان کو انسانی ہمدردی کی بنا پر رہا کیا جا سکتا ہے۔
تاہم طلال چوہدری کا کہنا ہے کہ اس بارے حتمی فیصلہ سعودی حکومت نے اپنے قوانین کے مطابق کرنا ہے۔
واضح رہے کہ وزیرِ خارجہ اسحاق ڈار نے رواں ماہ دسمبر میں قومی اسمبلی کو بتایا تھا کہ 21 ہزار 600 سے زائد پاکستانی اس وقت بیرون ملک قید ہیں جن میں سب سے زیادہ تعداد 10 ہزار745 افراد سعودی عرب کی جیلوں میں ہیں، اس کے بعد متحدہ عرب امارات کی جیلوں میں پانچ ہزار 297 پاکستانی قید ہیں جن میں بہت سے افراد کے خلاف مقدمات ابھی زیرِ سماعت ہیں۔
سعودی عرب میں زیرِ حراست 40 سالہ نئیر عباس کی والدہ جمیلہ بی بی کا کہنا ہے کہ ملزمان گرفتار ہو چکے ہیں تو بے گناہ گرفتار ہونے والے پانچوں افراد کو رہا کیا جانا چاہیے۔
اُنھوں نے بتایا کہ وہ سعودی عرب کے ولی عہد محمد بن سلمان کو بھی درخواستیں بھجوا چکے ہیں کہ ’انسانی ہمدردی کو مدنظر رکھتے ہوئے ہم پر رحم کیا جائے۔‘
والدہ کے مطابق نئیر عباس کے تین چھوٹے بچے ہیں اور خاندان کی کفالت کا کوئی اور سہارا نہیں ہے۔ زیارت بی بی اور انور بی بی کی عمریں اسی سال سے تجاوز کر چکی ہیں، اس کے علاوہ امام مسجد محمد ریاض اور اس کی بیوی شمیم بی بی کے دو بچے معذور ہیں۔ میاں بیوی کی گرفتاری کے بعد بچوں کو خالہ اپنے گھر لے گئی ہیں۔
ابرار حسین بتاتے ہیں کہ میری والدہ زیارت بی بی کے ساتھ میرے والد محمد رمضان نے عمرہ کے لیے جانا تھا لیکن ان کا شناختی کارڈ زائد المعیاد ہو چکا تھا اور پاسپورٹ بھی نہیں بنا ہوا تھا۔
’والد صاحب کو اس بات کا رنج تھا کہ میں عمرہ کی سعادت سے محروم رہ گیا ہوں، اب اگرچہ لوگ انھیں کہتے ہیں کہ آپ خوش قسمت ہیں کہ جیل میں قید ہونے سے بچ گئے لیکن وہ پریشان ہیں اور کہتے ہیں کہ خوش قسمت تب ہوں گا جب میری بیوی گھر واپس آ جائے۔‘

### Article 147 ###
اقوام متحدہ کی سلامتی کونسل کی کمیٹی برائے مانیٹرنگ نے اپنی حالیہ رپورٹ میں کہا ہے کہ افغانستان میں طالبان حکام ’نام نہاد دولتِ اسلامیہ کی خراسان شاخ اور دیگر گروہوں کے خلاف کارروائیاں تو کر رہے ہیں، تاہم تحریک طالبان پاکستان (ٹی ٹی پی) کو (افغان) حکام کی جانب سے بہت آزادی اور حمایت حاصل ہے، جس کے نتیجے میں پاکستان کے خلاف ٹی ٹی پی کے حملے بڑھ گئے ہیں اور اس صورتحال کے باعث خطے میں تناؤ میں بھی اضافہ ہوا ہے۔‘
پاکستان نے اس رپورٹ پر اپنا ردعمل دیتے ہوئے کہا ہے کہ رپورٹ پاکستان کے دیرینہ خدشات کی بھرپور تائید کرتی ہے کہ افغانستان میں تحریکِ طالبان پاکستان (ٹی ٹی پی) اور القاعدہ کی موجودگی بدستور قائم ہے۔
اقوام متحدہ میں پاکستان کے مستقل مندوب عاصم افتخار احمد نے کہا ہے کہ ’یہ رپورٹ پاکستان کے اُس موقف کو مزید تقویت دیتی ہے کہ ٹی ٹی پی کی دہشت گردی کا اصل ہدف پاکستان ہے اور یہ خطرہ افغانستان سے جنم لیتا ہے۔ دہشت گرد گروہ کو افغانستان میں آزادانہ نقل و حرکت، سہولت کاری اور وسائل تک رسائی حاصل ہے، جس سے اس کی کارروائیوں کو تقویت ملتی ہے۔‘
یاد رہے کہ اقوام متحدہ کی یہ رپورٹ ایک ایسے وقت میں سامنے آئی ہے جبکہ پاکستانی حکومت گذشتہ کچھ عرصے سے تسلسل سے یہ الزام عائد کرتی آئی ہے کہ ملک میں شدت پسندی کی بڑی کارروائیوں میں ملوث کالعدم تحریک طالبان پاکستان (ٹی ٹی پی) کو افغانستان میں موجود طالبان حکومت کی حمایت حاصل ہے۔
خیال رہے گذشتہ برس ٹی ٹی پی کی کارروائیوں کے سبب پاکستان اور افغان طالبان کے درمیان متعدد سرحدی جھڑپیں دیکھنے میں آئی تھیں جس کے بعد قطر اور ترکی کی کوششوں سے دونوں ممالک میں جنگ بندی ممکن ہوئی تھی۔
جہاں پاکستان افغان طالبان پر ٹی ٹی پی کی پشت پناہی کرنے کا الزام کرتا ہے وہیں افغانستان میں برسراقتدار طالبان حکام اِن الزامات کی تردید کرتے ہیں۔
اقوام متحدہ کی رپورٹ میں کہا گیا ہے کہ اقوامِ متحدہ کے کچھ رکن ممالک نے خدشہ ظاہر کیا ہے کہ ’ٹی ٹی پی اپنے حملوں کے دائرہ کار کو بڑھانے کے لیے القاعدہ کے ساتھ اپنا تعاون بڑھا سکتی ہے اور خطے سے باہر بھی ایک خطرہ بن سکتی ہے۔‘
اقوامِ متحدہ کی سلامتی کونسل کی کمیٹی برائے مانیٹرنگ کا اپنی رپورٹ میں یہ بھی کہنا ہے کہ افغانستان میں القاعدہ کو بھی (افغان) حکام کی ’سرپرستی‘ حاصل ہے اور یہ گروہ کالعدم ٹی ٹی پی کو تربیت اور تجاویز بھی دیتا ہے۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
رپورٹ کے مطابق اقوامِ متحدہ کے متعدد رُکن ممالک نے اس خدشے کا اظہار بھی کیا ہے کہ غیرملکی افواج کی جانب سے افغانستان میں چھوڑا گیا اسلحہ کالعدم ٹی ٹی پی کے پاکستانی سکیورٹی فورسز کے خلاف حملوں کو مزید مہلک بنا رہا ہے۔
’ٹی ٹی پی جدید رائفلز، نائٹ وژن ڈیوائسز، تھرمل امیجنگ ڈیوائسز، سنائپر سٹمز اور ڈرون اٹیک سسٹم کا استعمال کرتی ہے۔‘
اس رپورٹ میں بتایا گیا ہے کہ ٹی ٹی پی بنیادی طور پر افغانستان کے ننگر ہار، کنڑ، خوست اور پکتیکا جیسے علاقوں میں متحرک ہے۔ یاد رہے کہ یہ وہ علاقے ہیں جو پاکستان کی سرحد کے قریب واقع ہیں اور ان پاکستانی سرحدی علاقوں میں پُرتشدد واقعات معمول سے پیش آتے ہیں۔
اقوامِ متحدہ کی کمیٹی نے اپنی رپورٹ میں مزید کہا ہے کہ سنہ 2025 میں پاکستان میں حملوں میں اضافہ دیکھا گیا ہے اور ایک سال میں 3500 سے زیادہ حملوں میں ٹی ٹی پی کے ملوث ہونے کی شکایات درج ہوئی ہیں اور ان میں 2100 حملے جولائی سے دسمبر 2025 کے دوران کیے گئے ہیں۔
اقوام متحدہ کی سلامتی کونسل کی جانب سے اس طرح کی رپورٹس پہلے بھی جاری کی جا چکی ہیں۔
افغانستان کے سینیئر صحافی اور تجزیہ کار سمیع یوسفزئی نے بی بی سی کو بتایا کہ اقوام متحدہ کی رپورٹ ہر سال ہی جاری کی جاتی ہے اور صرف اب نہیں بلکہ طالبان کی حکومت قائم ہونے سے قبل بھی اس طرح کی رپورٹ جاری کی جاتی رہی ہیں۔
وہ مزید کہتے ہیں کہ ایسی تمام رپورٹس میں ہر برس ایک ہی جیسے الفاظ کا استعمال کیا جاتا ہے اور کہا جاتا ہے کہ افغانستان میں 30 یا 40 گروہ ہیں۔
ان کے مطابق ایسی رپورٹس اشرف غنی اور حامد کرزئی کے ادوار میں بھی جاری ہوئی تھیں۔
تجزیہ کار و محقق عبدالسید بھی اس بات سے اتفاق کرتے ہیں کہ ایسا پہلی بار نہیں ہوا کہ اقوامِ متحدہ کی کسی رپورٹ میں افغان طالبان اور ٹی ٹی پی کے درمیان تعلقات سے متعلق معلومات شامل کی گئی ہوں۔
سینیئر صحافی اور تجزیہ کار رفعت اللہ اورکزئی کا کہنا ہے کہ اقوام متحدہ کی رپورٹ میں یہ بھی کہا جاتا رہا ہے کہ ٹی ٹی پی جیسی تنظیموں سے وابستہ لوگوں کی تعداد چھ ہزار سے لے کر سات ہزار تک ہے، لیکن آزاد ذرائع کا کہنا ہے کہ ان کی تعداد اس سے زیادہ ہے۔
ان کا کہنا تھا کہ ٹی ٹی پی بنیادی طور پر القاعدہ اور افغان طالبان کی بنائی ہوئی ایک تنظیم ہے اور القاعدہ  کو عالمی سطح پر ایک بڑی شدت پسند تنظیم سمجھا جاتا ہے۔
انھوں نے کہا کہ اس بات کا اعتراف ٹی ٹی پی کے سربراہ مفتی نور ولی محسود نے اپنی کتاب ’انقلاب محسود‘ میں بھی کیا ہے۔
سمیع یوسفزئی کا کہنا ہے کہ اس رپورٹ میں ٹی ٹی پی کی صلاحیتوں اور خطے سے نکل کر باہر کی دنیا کے لیے ممکنہ خطرات جیسی باتوں سے محسوس ہوتا ہے کہ اس رپورٹ میں حقائق بہت بڑھا چڑھا کر پیش کیے گئے ہیں۔
انھوں نے کہا کہ ’اب ٹی ٹی پی وہ تنظیم نہیں رہی جو پہلے بیت اللہ محسود یا حکیم اللہ محسود کے دور میں ہوا کرتی تھی، اور جس کا عالمی ایجنڈا ہوا کرتا تھا۔ یہاں تک کہ اب ٹی ٹی پی اپنے بیانات میں عالمی ایجنڈے پر بات تک نہیں کرتی۔‘
انھوں نے دعویٰ کیا کہ اقوام متحدہ کی حالیہ رپورٹ میں کوئی نئے شواہد نہیں پیش کیے گئے ہیں بلکہ لگ بھگ پرانی باتوں کو ہی دہرایا گیا ہے۔
سمیع یوسفزئی کے مطابق ’ٹی ٹی پی سے پاکستان کو تشویش ضرور لاحق ہے اور ٹی ٹی پی کی توجہ کا واحد مرکز بھی اب پاکستان ہی ہے۔‘
عبدالسید کا اس بارے میں کہنا تھا کہ اقوام متحدہ کی سکیورٹی کونسل کی کمیٹی برائے مانیٹرنگ کی رپورٹس کی معلومات کے ذرائع عمومی طور پر رُکن ممالک ہوتے ہیں۔
’چونکہ ہر ملک کے اپنے سیاسی مفادات اور مقاصد ہوتے ہیں اس لیے یہ ممکن ہے کہ ان معلومات پر وہ مفادات اثر انداز ہوئے ہوں۔‘
تاہم ان کا کہنا تھا کہ ان رپورٹس کی تیاری کا ایک باقاعدہ طریقہ کار موجود ہوتا ہے، جس کے تحت مختلف رکن ممالک سے حاصل شدہ معلومات کا جائزہ لے کر انھیں رپورٹ کا حصہ بنایا جاتا ہے۔
عبدالسید نے کہا کہ ’اقوام متحدہ کی رپورٹ یقیناً پاکستان کے اُس موقف کی پرزور تائید ہے کہ افغانستان میں ٹی ٹی پی کو سرپرستی اور پناہ حاصل ہے، لیکن چونکہ اس معلومات کے ذرائع پاکستان سمیت دیگر رکن ممالک ہوتے ہیں، اس لیے ان پر سوالات بھی اٹھتے رہتے ہیں۔‘
تاہم عبدالسید یہ ضرور مانتے ہیں کہ اقوام متحدہ جیسے عالمی ادارے سے اس نوعیت کا موقف سامنے آنا یقیناً افغان طالبان کے لیے ایک بڑا چیلنج ہو گا کیونکہ وہ ٹی ٹی پی کی موجودگی یا اس کی حمایت سے مسلسل انکار کرتے رہے ہیں۔
تجزیہ کار رفعت اللہ اورکزئی کہتے ہیں کہ افغان طالبان کی حکومت اور ٹی ٹی پی دونوں ہی اس بات کو تسلیم نہیں کرتے، لیکن ’یہ ایک حقیقت ہے کہ متعدد کالعدم شدت پسند تنظیموں کے اہم کردار افغانستان میں نظر آئے ہیں۔ القاعدہ کے رہنما ایمن الظواہری اور دیگر ٹی ٹی پی کے کمانڈرز افغانستان میں پائے گئے جبکہ ٹی ٹی پی کے کمانڈر عمر خالد خراسانی بھی افغانستان میں مارے گئے تھے۔‘
دوسری جانب سمیع یوسفزئی کا کہنا تھا کہ شدت پسند تنظیموں کی افغانستان میں موجودگی کے بارے میں سب سے زیادہ تشویش پاکستان کو ہے۔
’افغانستان کے دیگر ہمسایہ ممالک نے اس بارے میں کوئی بات نہیں کی اور ناں ہی کبھی ایسے کوئی واقعات ان کے ساتھ پیش آئے ہیں۔‘
افغان حکام ان تمام اطلاعات کی تردید کرتے رہے ہیں اور ان کا کہنا تھا کہ افغان حکومت کسی بھی ایسی تنظیم کی حمایت نہیں کرتی، جو کسی اور ملک میں جا کر پُرتشدد کارروائیاں کرتی ہو۔
افغان حکومت کے ترجمان ذبیح اللہ مجاہد نے چند روز پہلے کہا تھا کہ افغانستان کی سلامتی کے بارے میں جو تشویش ظاہر کی جا رہی ہے وہ بے بنیاد ہے، افغانستان محفوظ ہے اور یہاں کوئی غیر ملکی یا غیر مجاز مسلح گروہ موجود نہیں ہے۔
انھوں نے کہا تھا کہ افغان سرزمین کسی بھی ملک یا گروہ کے خلاف استعمال ہونے نہیں دی جائے گی۔
بی بی سی نے اس رپورٹ پر موقف جاننے کے لیے ٹی ٹی پی کے ترجمان محمد خراسانی سے بھی رابطہ کرنے کی کوشش کی تھی، تاہم ان کی جانب سے کوئی جواب موصول نہیں ہوا۔
دوسری جانب اقوام متحدہ میں پاکستان کے مستقل مندوب عاصم افتخار احمد نے ’ایکس‘ پر اپنے بیان میں کہا کہ ’اس رپورٹ میں کہا گیا ہے کہ افغان ڈی فیکٹو حکام نے متعدد دہشت گرد گروہوں، بالخصوص ٹی ٹی پی، کو ایک سازگار ماحول فراہم کیا ہے جس کے نتیجے میں اسے زیادہ آزادی اور سہولت ملی ہے۔ اس صورتحال نے پاکستان کے خلاف ٹی ٹی پی حملوں میں اضافہ اور خطے میں کشیدگی کو مزید بڑھا دیا ہے۔‘
ان کا مزید کہنا تھا کہ ’رپورٹ میں یہ تشویشناک پہلو بھی اجاگر کیا گیا ہے کہ القاعدہ کو افغان حکام کی سرپرستی حاصل ہے، جس کے باعث یہ تنظیم تربیت اور حکمتِ عملی کی رہنمائی فراہم کر کے ٹی ٹی پی کے لیے سہولت کار اور قوت بڑھانے والے عنصر کے طور پر کام کر رہی ہے۔‘
انھوں نے کہا کہ ’یہ رپورٹ پاکستان کے اس مؤقف کو مزید تقویت دیتی ہے کہ ٹی ٹی پی کی دہشت گردی کا اصل ہدف پاکستان ہے اور یہ خطرہ افغانستان سے جنم لیتا ہے۔ دہشت گرد گروہ کو افغانستان میں آزادانہ نقل و حرکت، سہولت کاری اور وسائل تک رسائی حاصل ہے، جس سے اس کی کارروائیوں کو تقویت ملتی ہے۔‘

### Article 148 ###
گذشتہ ہفتے خیبر پختونخوا کے ضلع ڈیرہ اسماعیل خان میں ایک شادی کی تقریب میں کالعدم تحریک طالبان پاکستان (ٹی ٹی پی) کے منحرف کمانڈر وحید محسود عرف جگری محسود سمیت چھ افراد ہلاک ہوئے تھے اور پولیس کا کہنا ہے کہ اس حملے کی تحقیقات تاحال جاری ہیں۔
پولیس نے اسے ایک خودکش حملہ قرار دیا ہے اور اس میں چھ افراد کی ہلاکت اور سات کے زخمی ہونے کی تصدیق کی تھی۔
مقامی حکام اور صحافیوں کے مطابق اس حملے میں ہلاک ہونے وحید محسود کچھ سال قبل تک کالعدم ٹی ٹی پی سے منسلک تھے۔
شادی کی اس تقریب پر ہونے والے اس حملے کی ویڈیوز بھی سوشل میڈیا پر بھی گردش کر رہی تھیں۔
ان ویڈیوز میں دیکھا جا سکتا ہے کہ شادی کی تقریب میں لوگ روایتی رقص ’اتنڑ‘ میں مصروف تھے کہ اچانک زور داردھماکہ ہوا اور اس کے بعد اندھیرا چھا گیا۔
ایک اور ویڈیو میں سفید چارد اوڑھے ایک شخص کو پنڈال میں کھڑا دیکھا جا سکتا ہے۔ اس کے بعد وہ ایک کمرے کی طرف جاتا ہے اور ایک زوردار دھماکہ ہوتا ہے، جس کے بعد عمارت منہدم ہو جاتی ہے۔
اس حملے کی ذمہ داری اب تک کسی شدت پسند تنظیم نے قبول نہیں کی ہے۔
مقامی پولیس اہلکاروں نے بی بی سی اردو کو بتایا کہ مقامی لوگوں اور ریسکیو اہلکاروں نے ملبے کے نیچے سے میتیں اور زخمیوں کو نکال کر ہسپتال پہنچایا تھا۔
یہ واقعہ سنیچر کی رات تقریباً ساڑھے نو بجے ڈیرہ اسماعیل خان کے مضافات میں واقع قریشی موڑ پر ایک مکان میں پیش آیا ہے۔
یہ مکان مقامی ٹھیکیدار اور امن کمیٹی کے رہنما ملک نور حسن کا ہے، جہاں ان کے بھتیجے کی شادی کی تقریب تھی۔
محکمہ انسداد دہشت گردی (سی ٹی ڈی) کے تھانے میں درج ایف آئی آر میں کہا گیا ہے کہ ’شادی کی تقریب جاری تھی، وہاں ایک طرف پنڈال تھا اور دوسری جانب مہمانوں کے لیے کمرے میں جگہ بنائی گئی تھی۔‘
ایف آئی آر کے مطابق ’جیسے ہی گاڑیوں میں بارات واپس پہنچی تو اس وقت وہاں رش بڑھ گیا اور اس دوران مہمانوں کے کمرے میں 9 بجکر 35 منٹ پر زور دار دھماکہ ہوا، جس سے کمرے کی چھت اور دیواریں گر گئیں۔‘
ایف آئی آر میں کہا گیا ہے کہ ’ملبے سے ایک سر بھی نکالا گیا ہے، جو خود کش بمبار کا سر تھا لیکن اس کا جسم کہیں نہیں مل سکا۔‘
ایف آئی آر کے مطابق مدعی کا کہنا ہے کہ ان کی کسی سے کوئی ذاتی دشمنی نہیں ہے بلکہ ’امن کے قیام میں حکومت پاکستان کی مدد کرنے اور امن کمیٹی کی سرپرستی کرنے کی وجہ سے نا معلوم حملہ آوروں نے خوف و ہراس پھیلانے کے لیے یہ کارروائی کی ہے۔‘
اس حملے اور اس کی ویڈیو وائرل ہونے کے بعد پاکستانی سوشل میڈیا پر متعدد لوگ وحید محسود عرف جگری محسود سے متعلق باتیں کرتے ہوئے نظر آئے ہیں۔
سوشل میڈیا پر ایک اور ویڈیو بھی دیکھی گئی جس میں وحید محسود سر پر ٹوپی پہنے دیگر افراد کے ساتھ علاقائی رقص اتنڑ میں مصروف نظر آئے۔
بی بی سی اردو اس بات کی تصدیق نہیں کر سکا کہ یہ ویڈیو ڈیرہ اسماعیل خان میں ہونے والی شادی کی ہے یا اس سے قبل کسی اور مقام پر ریکارڈ کی گئی ہے۔
خودکش دھماکے کی تفتیش کرنے والے افسر کا کہنا ہے کہ ’وحید عرف جگری پنڈال کے ساتھ واقع کمرے میں بیٹھے تھے جہاں خود کش حملہ آور گیا اور پھر دھماکہ ہوا۔‘
وحید محسود سے متعلق معلومات رکھنے والے مقامی صحافی محمد انور کا کہنا ہے کہ ان کا تعلق محسود قبائل کی بہلول زئی شاخ سے تھا۔
محمد انور کی معلومات کے مطابق جب سابق ٹی ٹی پی کمانڈر بیت اللہ محسود نے پہلی مرتبہ جنوبی وزیرستان میں کالعدم ٹی ٹی پی کا دفتر قائم کیا تو وحید محسود ان کے ساتھ تھے۔
مقامی صحافی مزید کہتے ہیں کہ ’اس کے بعد تنظیم جب دو حصوں میں تقسیم ہو گئی تھی تو ایک طرف حکیم اللہ محسود تھے اور دوسری جانب ولی الرحمان، اس وقت وحید جگری نے حکیم اللہ کا ساتھ دیا تھا۔‘
محمد انور مزید کہتے ہیں کہ ولی الرحمان اور شہریار محسود کی ہلاکت کے بعد وحید محسود کالعدم ٹی ٹی پی کے اہم رہنما کے طور پر منظرِ عام پر آئے تھے۔
’تاہم بعد میں ٹی ٹی پی میں اختلافات پیدا ہونے کے بعد وحید محسود نے حکومت کے سامنے ہتھیار ڈال دیے اور وہ حکومت کا ساتھ دے رہے تھے۔‘
وحید محسود  کے بارے میں سرکاری ذرائع کے پاس موجود تفصیلات کے مطابق ان کا اصل نام عبدالوحید عرف جگری تھا اور وہ ان دنوں ڈیرہ اسماعیل خان میں رہائش پزیر تھے، جبکہ ان کا تعلق جنوبی وزیرستان سے تھا۔
ڈیرہ اسماعیل میں شادی کی تقریب کے میزبان ملک نور حسن اس حملے کو ’پشتون روایات‘ کی خلاف ورزی سمجھتے ہیں۔
انھوں نے بی بی سی اردو کو بتایا کہ ’شادی کی تقریب جاری تھی، بڑی تعداد میں مہمان پنڈال اور اس کے ساتھ بنے کمرے میں موجود تھے، پنڈال میں نوجوان اتنڑ کر رہے تھے، بارات دلہن لے کر پہنچی ہی تھی کہ اتنے میں زود دار دھماکہ ہوا۔‘
ان کا کہنا تھا کہ ’اگر یہ دھماکہ پنڈال میں ہوتا تو نقصان کہیں زیادہ ہو سکتا تھا۔‘
نور حسن کا مزید کہنا تھا کہ ’ایسا کبھی نہیں ہوا، ہم پشتونوں کی روایات ہیں کہ کسی کی شادی یا خوشی کی تقریب میں اس طرح کا کوئی کام نہیں کیا جاتا۔‘
ان کا کہنا تھا کہ ان کا تعلق جنوبی وزیرستان کے محسود قبیلے سے ہے اور ان کا خاندان 2008 سے اپنے علاقے میں شدت پسندوں اور مسلح تنظیموں کے خلاف ہے ’کیونکہ ان کی وجہ سے ان کے علاقے میں غیر ملکی آ گئے تھے اور علاقے کا امن خراب ہوگیا تھا۔‘
نور حسن کے مطابق شدت پسندی کے واقعات میں اب تک ان کے خاندان کے 10 افراد کی جانیں جا چکی ہیں۔

### Article 149 ###
’قومی سلامتی کے لیے خطرہ‘، ’ذہنی مریض‘، ’خود پسند‘ اور ’اپنی ذات کا قیدی‘۔۔۔ یہ وہ کچھ سخت الفاظ ہیں جو جمعے کو پاکستانی فوج کے ترجمان لیفٹیننٹ جنرل احمد شریف چودھری کی پریس کانفرس میں ان کے منھ سے سنائی دیے۔
پاکستانی فوج کے شعبہ تعلقاتِ عامہ (آئی ایس پی آر) کے ڈائریکٹر جنرل نے اس شخص کا نام نہیں لیا جس کے لیے وہ یہ الفاظ استعمال کر رہے تھے لیکن پاکستانی سیاست پر نظر رکھنے والے ہر شخص کو یہ معلوم ہو گا کہ ان کی ڈیڑھ گھنٹہ طویل پریس کانفرنس کا مرکز اڈیالہ جیل میں قید سابق وزیرِ اعظم عمران خان ہی تھے۔
خود عمران خان گذشتہ کئی برسوں سے پاکستانی فوج کے سربراہ (اور اب چیف آف ڈیفینس فورسز) فیلڈ مارشل عاصم منیر پر سخت الزامات لگا رہے ہیں۔
اس کی تازہ مثال وہ بیان ہے جو رواں ہفتے سامنے آیا۔ تقریباً ایک مہینے بعد دو دسمبر کو جب عمران خان کی بہن عظمیٰ خان کو اپنے بھائی سے ملاقات کی اجازت ملی تو پی ٹی آئی کے مطابق اڈیالہ جیل سے یہ بیان باہر آیا کہ ’عاصم منیر ایک ذہنی مریض ہیں جس کی اخلاقی پستی کی وجہ سے پاکستان میں آئین اور قانون مکمل طور پر ختم ہو چکے ہیں۔‘
لیفٹیننٹ جنرل احمد شریف چودھری کی پریس کانفرنس سے یہ بات واضح ہوتی ہے کہ ان کا ادارہ سابق وزیرِ اعظم اور ان کی جماعت کے بیانیے اور ’مسلح افواج اور اس کی قیادت پر حملوں‘ سے سخت ناراض ہیں۔
انھوں نے اپنی ناراضی کا اظہار کچھ ان الفاظ میں کیا کہ ’اگر کوئی اپنی ذات، ذہن کے فریب یا خود پسندی کی سوچ کے لیے مسلح افواج اور اس کی قیادت پر حملہ آور ہوتا ہے تو ہم بھی سختی سے اس کا مقابلہ کریں گے۔ اس میں کوئی شک نہیں ہونا چاہیے۔‘
بی بی سی نے عمران خان پر لگنے والے الزامات اور پاکستانی فوج کے ترجمان کی پریس کانفرنس پر مؤقف جاننے کے لیے پی ٹی آئی کے متعدد رہنماؤں سے رابطہ کرنے کی کوشش کی تاہم اس تحریر کے چھپنے تک ان کا کوئی جواب موصول نہیں ہوا۔
تاہم پی ٹی آئی کے موجود چیئرمین بیریسٹر گوہر علی خان نے سوشل میڈیا پر اپنے پیغام میں ڈی جی آئی ایس پی آر کی پریس کانفرنس پر ’مایوسی‘ کا اظہار کیا۔
ان کا اپنے بیان میں کہنا تھا کہ ’پی ٹی آئی کا بیانیہ نہ ملک دشمن ہے اور نہ ہی ہو گا۔ ریاستی ادارے اور سیاسی لوگ ایک دوسرے کو ذہنی مریض کہیں یا خطرہ سمجھیں تو یہ افسوسناک ہے۔‘
پاکستانی فوج کے ترجمان کی پریس کانفرنس کے بعد پی ٹی آئی اور اس کے سربراہ کے سیاسی مستقبل کے بارے میں بہت سے سوالات اُٹھ رہے ہیں؟ یہ سوال بھی اُٹھایا جا رہا ہے کہ سول حکومت کے ہوتے ہوئے ڈی جی آئی ایس پی آر کو خود پریس کانفرنس کیوں کرنا پڑی؟ کیا اس سے عمران خان کی مقبولیت اور بڑھے گی؟  اور کیا معاملات سابق وزیرِ اعظم کی جماعت پر پابندی لگانے کی طرف جا رہے ہیں؟
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
ترجمان پاکستانی فوج نے اپنی پریس کانفرنس میں کہا کہ ’اب اس کا بیانیہ پاکستان کی قومی سلامتی کے لیے خطرہ بن چکا ہے۔‘
بعض حلقے یہ سوال بھی اُٹھا رہے ہیں کہ آخر پاکستان تحریک انصاف کا بیانیہ ہے کیا؟ اور کیا اس سے اسٹیبلشمنٹ خطرہ محسوس کر رہی ہے؟
سینیئر صحافی اور تجزیہ کار مجیب الرحمان شامی کہتے ہیں کہ پاکستان تحریک انصاف نے حالیہ کئی روز سے فیلڈ مارشل عاصم منیر کو اپنا ہدف بنایا ہوا ہے اور ملک سے باہر بیٹھے، پی ٹی آئی کے حمایتی یوٹیوبرز بھی اس بیانیے کو آگے بڑھا رہے ہیں۔
بی بی سی سے گفتگو کرتے ہوئے اُن کا کہنا تھا کہ عمران خان کی بہنیں بھی مسلسل فوجی قیادت کو نشانہ بنا رہی ہیں، لہذا اس کے نتائج تو برآمد ہوں گے۔
اُن کے بقول عمران خان کے ’ایکس‘ پر بیانات نے جلتی پر تیل کا کام کیا اور فوجی ترجمان کو خود اس معاملے میں تفصیلی پریس کانفرنس کرنا پڑی۔
تجزیہ کار حبیب اکرم کہتے ہیں کہ اس وقت پاکستان میں بیانیہ بنانے کی صلاحیت دو فریقوں کے پاس ہے۔ ’ایک فریق فوج ہے اور دوسرے عمران خان ہیں، جن کا بیانیہ حالیہ عرصے میں عوام میں مقبول ہوا۔‘
وہ کہتے ہیں کہ عمران خان کے بیانیے میں تین نومبر 2022 کو اُنھیں گولی لگنے کے واقعے کے بعد تیزی آئی اور جب نو مئی آیا تو اس میں مزید شدت آئی۔
اُن کے بقول گذشتہ برس فروری میں ہونے والے انتخابات بھی ایک طرح سے عمران خان کی دلیری اور اُن کی مقبولیت کا امتحان تھے، جس میں وہ کامیاب رہے۔
حبیب اکرم کہتے ہیں کہ عمران خان کا بیانیہ اس لیے مقبول ہو رہا ہے کیوںکہ حکومت ملک میں قانون کی حکمرانی، عدلیہ کی آزادی اور اظہار رائے سے متعلق دعوے کر تی ہے لیکن اُن کے بقول زمینی حقائق اس سے مختلف ہیں۔
ماہرین کہتے ہیں کہ پاکستان کی سیاسی تاریخ میں سیاسی جماعتیں، فوج سے قریب اور دُور ہوتی رہی ہیں۔
حبیب اکرم کہتے ہیں کہ پاکستان میں ماضی میں جتنے بھی مارشل لا آئے، اس میں رائے عامہ، اکثر حکومتوں کے خلاف ہوتی تھی اور فوج کو خود اقتدار سنبھالنے میں کوئی مشکل پیش نہیں آتی تھی۔
بی بی سی سے گفتگو کرتے ہوئے اُن کا کہنا تھا کہ نوے کی دہائی میں بھی جب حکومتی بدلتیں رہیں تو یہ اُسی صورت میں ہوتا تھا، جب ایک حکومت اپنی ساکھ کھو چکی ہوتی تھی اور اُس وقت رائے عامہ کو ہموار کرنا بھی آسان تھا۔
اُن کے بقول پاکستان کی تاریخ میں یہ پہلا موقع ہے جب اس معمول کو بدلا گیا اور یہ ایک ’غیر معمولی‘ صورتحال ہے۔
حبیب اکرم کے بقول عمران خان پوری قوت اور شدت سے یہ بات کر رہے ہیں کہ پاکستان میں طاقت کے توازن کو تبدیل ہونا چاہیے مگر ان کے بقول پاکستان کی اسٹیبلشمنٹ ریاستی ڈھانچے کے توازن میں تبدیلی پر بات کرنے کو تیار نہیں اور یہی وجہ ہے کہ فوجی ترجمان کے لہجے میں سختی دیکھنے میں آئی۔
مجیب الرحمان شامی کہتے ہیں کہ فوجی ترجمان کی جمعے کی پریس کانفرنس پاکستان کی تاریخ کا ایک ’غیر معمولی‘ واقعہ ہے۔
اُن کا کہنا تھا کہ سیاسی معاملات پر فوجی ترجمان کی پریس کانفرنس بدقسمتی ہے۔ ’بہتر ہوتا کہ وزیرِ دفاع  یا کوئی اور حکومتی شخصیت یہ پریس کانفرنس کرتی کیونکہ یہ سیاسی معاملات ہیں اور ان پر سیاست دانوں کو ہی گفتگو کرنا زیب دیتا ہے۔
وہ کہتے ہیں کہ ماضی میں فاطمہ جناح، ذوالفقار علی بھٹو، نواز شریف یا بے نظیر بھٹو کی جانب سے بھی اسٹیبلشمنٹ پر تنقید کی جاتی رہی لیکن اس میں اتنی شدت نہیں تھی، جتنے سخت بیانات عمران خان کی جانب سے سامنے آئے ہیں۔
اُن کے بقول حالات اس نہج پر پہنچ گئے تھے کہ فوج کو ایک ادارے کے طور پر خود اس معاملے میں سامنے آنا پڑا تاہم وہ اُمید کرتے ہیں کہ اس نوعیت کی پریس کانفرنس کا سلسلہ دراز نہیں ہو گا۔
پی ٹی آئی اور فوج کے درمیان تعلقات میں تناؤ گذشتہ دو برس سے زیادہ عرصے سے جاری ہے۔ ایسے میں یہ سوال بھی جنم لیتا ہے کہ ایک سیاسی جماعت اور اس کے سربراہ کے خلاف اتنی سخت زبان استعمال کرنے کے لیے ایسے وقت کا انتخاب کیوں کیا گیا جب فیلڈ مارشل عاصم منیر کی بطور چیف آف ڈیفینس فورسز کی تقرری کو صرف دو ہی دن گزرے ہیں؟
سڈنی میں یونیورسٹی آف ٹیکنالوجی سے منسلک خارجہ اور قومی سلامتی امور پر تحقیق کرنے والے محقق محمد فیصل کہتے ہیں کہ ’فوج کی طرف سے اس سخت زبان کے استعمال کی وجہ یہ پیغام بھیجنا ہے کہ عاصم منیر اگلے پانچ برس تک بھی یہی ہیں اور کسی بھی قسم کے بیانیے سے ہمیں کوئی فرق نہیں پڑے گا۔‘
خیال رہے چیف آف ڈیفینس فورسز کے عہدے پر تقرری کے بعد فیلڈ مارشل عاصم منیر اگلے پانچ برس تک پاکستانی فوج کے سربراہ بھی رہیں گے۔
تجزیہ کار طلعت حسین کہتے ہیں کہ اعلیٰ عہدے پر فیلڈ مارشل عاصم منیر کی تقرری کے بعد ان کے ادارے کو اپنے سربراہ کی ’کردار کشی کا جواب‘ دینے کی ضرورت محسوس ہوئی۔
’وہ (فیلڈ مارشل عاصم منیر) اب صرف پاکستانی فوج کے سربراہ نہیں بلکہ چیف آف ڈیفینس فورسز ہیں۔ صرف ان کو نشانہ نہیں بنایا جا رہا بلکہ پورے نظام کو نشانہ بنایا جا رہا ہے۔‘
طلعت حسین سمجھتے ہیں کہ ’اب چیف آف ڈیفینس فورسز کا عہدہ ایک نئی سُرخ لکیر بن گئی ہے اور پیغام یہی دیا جا رہا ہے کہ اس عہدے کے تقدس کا خیال رکھیں۔‘
فہد حسین کا خیال بھی یہی ہے کہ سوشل میڈیا پلیٹ فارم ایکس پر عمران خان کے فوج کی قیادت کے بارے میں ’پیغامات بہت سخت ہو گئے ہیں، الفاظ اور زبان کا استعمال بدتمیزی کی حد کو چھو رہے ہیں۔‘
’اتنا ہی کافی نہیں تھا کہ اب پی ٹی آئی کے رہنما اور حامی مصنوعی ذہانت کا استعمال کر کے مسلح افواج کی قیادت کے خلاف ہتک آمیز مہم چلا رہے ہیں۔‘
حبیب اکرم کہتے ہیں کہ پاکستان کی سیاست میں کوئی بھی چیز حرف آخر نہیں ہوتی۔
اُن کے بقول زیادہ پرانی بات نہیں کہ جب نواز شریف نے لندن میں بیٹھ کر تین حاضر سروس جرنیلوں کے نام لے کر اُن پر تنقید کی تھی اور آج اُنھیں نواز شریف کی جماعت مرکز اور صوبے میں اقتدار میں ہے۔
اُن کے بقول غدار والا الزام بھی کوئی نئی بات نہیں۔ ’حسین شہید سہروری، فاطمہ جناح، ذوالفقار علی بھٹو، بے نظیر اور نواز شریف، ان سب پر بھی غداری کے الزامات لگے۔‘
دوری جانب تجزیہ کار طلعت حسین کہتے ہیں کہ ’سیاسی جماعتیں اکثر گرے ایریا میں کام کرتی ہیں لیکن اب (ڈی جی آئی ایس پی آر کی پریس کانفرنس کے بعد) تو سب کچھ سیاہ اور سفید ہے۔ مجھے نہیں لگتا کہ اب کسی سیاسی راستے کی کوئی گنجائش بچی ہے۔‘
تاہم پی ٹی آئی کے چیئرمین بیرسٹر گوہر علی خان اب بھی سمجھتے ہیں کہ ’ایک دوسرے کو تسلیم کرنے‘ اور ’اعتماد کا فقدان ختم‘ کر کے اختلافات کم کیے جا سکتے ہیں۔
وہ کہتے ہیں کہ ’میں تمام جمہوریت پسند قوتوں سے اپیل کرتا ہوں کہ تناؤ کو کم کرنے میں کردار ادا کریں۔‘
ان تمام اپیلوں کے باوجود طلعت حسین کو آنے والے وقت میں پی ٹی آئی پر مزید سختی ہوتی ہوئی نظر آ رہی ہے اور وہ سمجھتے ہیں کہ شاید اب عمران خان کی بہنوں کو بھی ان سے ملاقات نہ کرنے دی جائے۔
’کچھ روز قبل (تین دسمبر کو) وزیرِ قانون اور وزیرِ اطلاعات نے بہت ہی واضح الفاظ میں کہا کہ جیل سے سیاسی اور سخت بیانات باہر آنے کی اجازت نہیں ہو گی۔‘
مجیب الرحمان شامی کہتے ہیں کہ عمران خان، ماضی میں اپنی پالیسی پر نظرثانی کرتے رہے ہیں اور اب اُن کی جماعت کو بھی یہ احساس ہو رہا ہے کہ یہ معاملہ مزید آگے نہیں بڑھنا چاہیے۔
پی ٹی آئی پر پابندی کے امکانات پر اس لیے زیادہ بات ہو رہی ہے کیونکہ اپنی پریس کانفرنس میں لیفٹیننٹ جنرل احمد شریف چودھری نے نام لیے بغیر عمران خان کے بیانیے کو ’قومی سلامتی کے لیے خطرہ‘ قرار دیا تھا۔
ان کے الفاظ کچھ یوں تھے ’اس کی مایوسی اس حد تک بڑھ چکی ہے کہ وہ سمجھتا ہے کہ میں نہیں تو کچھ نہیں۔۔۔ اب سیاست ختم ہو چکی، اب اس کا بیانیہ پاکستان کی قومی سلامتی کے لیے خطرہ بن چکا ہے۔‘
جب ان سے پوچھا گیا کہ کیا فوج پی ٹی آئی پر پابندی کا مطالبہ کر رہی ہے تو ان کا کہنا تھا کہ ’فوج ریاست کا ایک ادارہ ہے اور ہمارا کام اپنا نقطہ نظر دینا ہے۔ ہم اس لیے کھلے عام اس پر بات کر رہے ہیں کیونکہ فوج سے متعلق ان کی باتیں بھی کھلے عام قومی، بین الاقوامی میڈیا اور سوشل میڈیا پر کی جاتی ہیں۔‘
’ہمارا کام ہے آپ کو بتانا کہ ہم اس پر کیا محسوس کرتے ہیں۔ ریاست ہم سے بالاتر ہے۔ یہ ان کا فیصلہ ہے۔ آپ ان سے پوچھیں کہ وہ کیا کریں گے۔‘
پاکستانی سیاست پر گہری نظر رکھنے والے تجزیہ کار پی ٹی آئی پر پابندی جیسے انتہائی اقدام کو خارج الامکان نہیں سمجھتے۔
سیاسی تجزیہ کار طلعت حسین نے بی بی سی اردو کو بتایا کہ عمران خان کو اور ان کے بیانیے کو ’قومی سلامتی کے لیے خطرہ‘ قرار دیا گیا اور ’ان کے خلاف کیس بنا کر‘ مزید کارروائی کی ذمہ داری حکومت پر ڈال دی گئی۔
’میرے پاس کوئی معلومات نہیں لیکن امکانات بہت ہیں۔ پی ٹی آئی پر پابندی لگ سکتی ہے، عمران خان کو اڈیالہ جیل سے کسی اور مقام پر منتقل کیا جا سکتا ہے اور جو ان کے بیانیے کی ترویج کرتے ہیں ان کی گرفتاریاں بھی عمل میں آ سکتی ہیں۔‘
یہاں یہ سوال اُٹھتا ہے کہ کیا حکومت واقعی پی ٹی آئی پر پابندی لگانے جیسے آپشن پر غور کر رہی ہے؟
وفاقی وزیرِ مملکت برائے داخلہ طلال چوہدری ایسی کسی بھی پریشانی سے بچنے کے لیے پی ٹی آئی کو ’عمران خان سے لاتعلقی‘ کرنے کا مشورہ دیتے ہیں۔
انھوں نے سابق وزیرِ اعظم عمران خان کا حوالہ دیتے ہوئے بی بی سی اردو کو بتایا کہ ’اگر ایک سزا یافتہ شخص قومی سلامتی کے لیے بن رہا ہے تو اس سے علیحدگی اختیار کریں۔‘
’پی ٹی آئی کے اندر بہت سے سیاسی لوگ بھی یہی سمجھتے ہیں کہ عمران خان کے بیانیے سے نقصان ہو رہا ہے، انھیں سوچنا ہوگا کہ اس کے نتائج سامنے آئیں گے۔ اگر ایسا نہیں ہوتا تو آئین و قانون کے مطابق حکومت اقدامات کرے گی۔‘
دیگر مبصرین کا بھی یہی خیال ہے کہ آنے والے دنوں میں پی ٹی آئی پر دباؤ بڑھتا ہوا نظر آئے گا۔
فہد حسین کہتے ہیں کہ ’حکومت کی طرف سے قانونی اقدامات کی شکل میں پی ٹی آئی پر مزید دباؤ بڑھے گا اور اب یہ واضح ہے کہ ریاست مزید سخت اقدامات لینے جا رہی ہے۔‘
حالیہ برسوں میں پاکستان کی حکومت نے پی ٹی آئی کے ساتھ اختلافات ختم کرنے کے لیے مذاکرات کی راہ اپنانے کی کوشش کی اور پاکستان مسلم لیگ (ن) اور عمران خان کی جماعت کے رہنماؤں کی اس حوالے سے ملاقاتیں بھی ہوتی رہی ہیں تاہم سیاسی مبصرین سمجھتے ہیں کہ شاید اب حکومتی جماعت یا اس کے اتحادی ایسا کوئی سیاسی راستہ نکالنے پر راضی نہ ہوں۔
حکومتی وزرا کے بیانات دیکھ کر یہی معلوم ہوتا ہے کہ وہ عمران خان کو اب کوئی سیاسی گنجائش دینے کو تیار نہیں اور اس کی مثال پی ٹی آئی سے خود کو عمران خان سے علیحدہ کرنے کا کیا جانے والا مطالبہ ہے۔
فہد حسین کہتے ہیں کہ پی ٹی آئی کی مرکزی قیادت کا عمران خان سے علیحدہ ہونے کا امکان بہت کم ہے۔
’ہاں لیکن اس مرکزی قیادت سے باہر ایسے لوگ ضرور ہو سکتے ہیں جو سخت قانونی اقدامات کے تناظر میں عمران خان کے لیے اپنی حمایت پر غور کریں۔‘
ان کے خیال میں اس صورتحال میں بھی ’نہ ہی عمران خان کوئی لچک دکھائی گے اور نہ ہی ریاست۔‘
’پی ٹی آئی نے پوری طرح سے خود کو اسٹیبلشمنٹ مخالف بیانیے سے جوڑ رکھا ہے اور اپنے لیے کوئی گنجائش ہی نہیں چھوڑی۔ ان کے لیے زیادہ آپشن نہیں، سوائے اس کے کہ وہ اپنے بیانیے کے ساتھ رہیں اور آئندہ جو ہوگا اس کو برداشت کریں۔‘
پی ٹی آئی کے لیے آنے والا وقت کیسا ہوگا یہ تو وقت ہی بتائے گا لیکن لیفٹیننٹ جنرل احمد شریف چودھری کی پریس کانفرنس کا حوالہ دیتے ہوئے طلعت حسین کہتے ہیں کہ ’لگتا یہی ہے کہ اب مذمتی نہیں بلکہ مرمتی کارروائی ہو گی۔‘

### Article 150 ###
پاکستان میں حالیہ دنوں میں ایک بار پھر صوبہ خیبر پختونخوا میں گورنر راج لگانے کی بازگشت سنائی دے رہی ہے۔
وفاقی وزیر مملکت برائے قانون بیرسٹر عقیل ملک نے خیبرپختونخوا میں گورنر راج لگانے کا عندیہ دیتے ہوئے کہا ہے کہ ’ابتدائی طور پر دو ماہ کے لیے گورنر راج ہو گا جس میں بعد میں توسیع ہو سکتی ہے۔‘
بیرسٹر عقیل ملک نے کہا کہ صوبے میں دہشت گردی، سکیورٹی اور گورننس کے حالات اس نہج پر پہنچ چکے ہیں کہ ’معاملات گورنر راج کی طرف جا رہے ہیں۔‘
واضح رہے کہ صوبے کے وزیر اعلیٰ سہیل آفریدی نے حلف اٹھانے کے بعد اور اس کے بعد اڈیالہ میں قید بانی پی ٹی آئی عمران خان سے ملاقاتوں کی کوشش میں ناکامی کے بعد ایسے بیانات دیے ہیں جن سے اسٹیبلشمنٹ سے ٹکراؤ کے اشارے ملے۔ انھوں نے آج یعنی 2 دسمبر کو اسلام آباد ہائیکورٹ کے باہر احتجاج کی کال بھی دے رکھی ہے۔
خیال رہے یہ پہلا موقع نہیں کہ خیبر پختونخوا میں گورنر راج  لگانے کی بات کی گئی ہو۔ پاکستان کی اسٹیبلشمنٹ اور پی ٹی آئی کے تعلقات کشیدہ ہونے کے بعد سے سابق وزیراعلیٰ علی امین گنڈاپور کے دور میں بھی بارہا صوبے میں گورنر راج کی قیاس آرائیاں سامنے آتی رہیں۔
تجزیہ کاروں کا ماننا ہے کہ خیبرپختونخوا میں گورنر راج لگانے کی حکومت کی جو توجیہات ہیں، وہ کافی نہیں اور بدترین سکیورٹی حالات میں بھی جمہوریت کو مضبوط کرنا ضروری ہے، فوجی آپریشن یا گورنر راج سے مسائل حل نہیں ہوں گے۔
جیو نیوز سے گفتگو کرتے ہوئے وزیر مملکت برائے قانون بیرسٹر عقیل ملک کا کہنا تھا کہ یہ اب صدر مملکت کا اختیار ہے کہ وہ آئین کے آرٹیکل 232 کے تحت یہ اقدام اٹھاتے ہیں یا نہیں۔
وزیر مملکت کا کہنا تھا کہ خیبر پختونخوا کی صورتحال سب کے سامنے ہے، صوبے میں ایسا انتظامی ڈھانچہ ہونا چاہیے جو کچھ فائدہ تو دے۔ انھوں نے کہا کہ ’کب تک صوبے کے شہریوں کو بے یار ومددگار چھوڑیں گے۔‘
بیرسٹر عقیل ملک کا مزید کہنا تھا کہ ’گورنر راج شدید ضرورت کی صورت میں لگایا جاتا ہے، صوبے کے حالات اس کا تقاضا کر رہے ہیں۔‘
وزیر مملکت نے کہا کہ ماضی میں پنجاب میں بھی گورنر راج لگانے کا تجربہ کیا جا چکا ہے۔ جب ان سے پوچھا گیا کہ آج کی حکمران جماعت نے اس وقت اس اقدام کو غیر آئینی اور غیر قانونی اقدام قرار دیا تھا تو ان کا کہنا تھا کہ وہ اس بات کا حوالہ تاریخی حقیقت کے طور پر دے رہے ہیں کہ ایسا ہوا تھا۔
دوسری جانب وزیر اعلیٰ خیبر پختونخوا کے معاون خصوصی برائے اطلاعات شفیع جان نے صوبے میں گورنر راج کے حوالے سے خبروں پر ردعمل دیتے ہوئے کہا ہے کہ ’گورنرراج لگانا چاہتے ہیں تو آج ہی لگا دیں۔‘
جیو نیوز سے گفتگو کرتے ہوئے شفیع جان نے کہا کہ ’گورنر راج جیسے ایڈوینچر کی کوشش پر ردعمل انھیں پتا چل جائے گا۔‘
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
خیبر پحتونخوا  کے گورنر فیصل کریم کنڈی نے کہا ہے کہ صوبے میں گورنر راج نافذ ہو گا یا نہیں اس کا انحصار صوبائی حکومت کے رویے پر ہے اگر سکیورٹی اور دیگر معاملات میں وفاق کے ساتھ رابطے میں رہیں گے تو گورنر راج کا امکان نہیں ہو گا۔
فیصل کریم کنڈی نے بی بی سی سے بات کرتے ہوئے کہا کہ صوبے میں مسائل ضرور پائے جاتے ہیں جہاں سکیورٹی کے معاملات کے علاوہ صوبے کو درپیش مالی مشکلات یا این ایف سی میں صوبے کے حقوق پر بات کرنا شامل ہیں۔
انھوں نے کہا کہ اگر وزیر اعلی خیبر پختونخوا ایک صوبے کے وزیر اعلی کے طور پر اپنا کردار ادا کریں گے اور وفاق کے ساتھ ملیں گے، ان کے ساتھ بات چیت کریں گے تو پھر گورنر راج کا امکان نہیں ہوگا لیکن اگر وزیر اعلی کم اور پاکستان تحریک انصاف کے ایک رہنما یا ورکر  کے طور پر رویہ اختیار کریں گے تو پھر کچھ بھی ہو سکتا ہے اس لیے وزیر اعلی کو چاہیے کہ پارٹی کو الگ رکھیں اور حکومتی کردار بہتر طور پر نبھائیں۔
ان سے جب پوچھا کہ آپ کی باتوں سے ایسا تاثر پایا جاتا ہے کہ جیسے وفاقی حکومت گورنر راج کی باتیں کر کے خیبر پختونخوا حکومت کو دباؤ میں لانا چاہتی ہے تو ان کا کہنا تھا کہ ایسا نہیں کہ صوبائی حکومت پر دباؤ ڈالا جا رہا ہے بلکہ وہ چاہتے ہیں کہ خیبر پختونخوا میں حکومت وفاق کے ساتھ مل کر صوبے کے حقوق کی بات کرے اور صوبے میں امن کے  لیے کام کریں۔
انھوں نے کہا کہ وہ یہ نہیں چاہتے کہ صوبہ کسی کے احکامات پر چلے بلکہ صوبے کے مفادات اور حقوق کی باتیں وفاق کے سامنے رکھی جائیں اور صوبے میں امن کے لیے کام کریں کیونکہ اس وقت صوب میں جنگ کی صورتحال ہے اور ہم چاہتے ہیں کہ صوبے کو اس کے حقوق ملیں۔
فیصل کریم کنڈی سے جب پوچھا گیا کہ یہاں ایسی باتیں بھی سامنے آئی ہیں کہ پاکستان پیپلز پارٹی اور پاکستان مسلم لیگ نون کے درمیان فارمولا طے ہے جس میں کشمیر پیپلز پارٹی اور خیبر پختونخوا مسلم لیگ نون کو دیا جائے گا تو انھوں نے کہا کہ ایسی صورتحال نہیں۔
انھوں نے کہا کہ کشمیر میں حکومت ہمیں خیرات میں نہیں ملی، کشمیر میں ہمارے پاس اراکین تھے تو ہم نے حکومت بنائی، پنجاب میں پی ایم ایل این کے پاس اکثریت ہے ہم ان کی حمایت کر رہے ہیں۔ انھوں نے کہا کہ ان کے عہدے کا اختیار پارٹی کے چیئرمین کے پاس ہے اور ’مجھے جیسے کہا جائے گا میں وہی کروں گا۔‘
انھوں نے اپنے ایکس اکاؤنٹ پر جاری ایک بیان میں وزیر اعلیٰ سہیل آفریدی کے این ایف سی اجلاس میں شرکت کے فیصلے کو مثبت اقدام قرار دیا۔
ان کا کہنا تھا کہ خیبر پختونخوا کے عوام توقع کرتے ہیں کہ ان کے وزیر اعلیٰ اپنی توانائیاں گورننس، عوامی خدمات کی فراہمی اور ان کے اہم مسائل کو حل کرنے کے لیے وقف کریں گے۔
گورنر کا کہنا تھا ک ’ہمارا آئینی ڈھانچہ صوبائی سطح پر موثر طرز حکمرانی میں طویل خلا کی اجازت نہیں دیتا۔‘
انھوں نے امید ظاہر کی کہ ’وفاقی فورم پر اپنی مصروفیات کے ساتھ ساتھ، وزیر اعلیٰ اب صوبے کے روزمرہ کے امور اور فلاح و بہبود پر زیادہ مضبوط اور مستقل توجہ کا مظاہرہ کریں گے۔‘
صحافی اور تجزیہ کار منیزے جہانگیر کا ماننا ہے کہ حکومت خیبرپختونخوا میں گورنر راج لگانے کے لیے جو توجیہات پیش کر رہی ہے وہ کافی نہیں۔
بی بی سی کی منزہ انوار سے بات کرتے ہوئے وہ کہتی ہیں کہ اگر صوبے میں سکیورٹی حالات ٹھیک نہیں تو ایسے میں صوبے میں جمہوریت کی زیادہ ضرورت ہے نہ کہ آپ اسے کم کر دیں۔
منیزے کہتی ہیں کہ ’ماضی میں گورنر راج کے تجربات اچھے نہیں رہے اور شدت پسندی سے صوبے کے لوگوں نے لڑنا ہے، لہذا آپ کو انھیں اعتماد میں لینا ہو گا۔ فوجی آپریشن سے معاملات حل نہیں ہوں گے۔‘
ان کے مطابق ’حال ہی میں جو فوجی آپریشن کیے گئے، ان کا نتیجہ کچھ اچھا نہیں نکلا اور آخر کار شدت پسندی سے لڑنے کے لیے مقامی انتظامیہ سے مذاکرات کر کے انھیں اعتماد میں لینا پڑتا ہے۔‘
وہ پوچھتی ہیں کہ اگر عوام میں آپ کی جڑیں ہی نہ ہوں تو آپ شدت پسندی سے کیسے لڑیں گے؟
اس تحریر میں ایسا مواد ہے جو X کی جانب سے دیا گیا ہے۔ کسی بھی چیز کے لوڈ ہونے سے قبل ہم آپ سے اجازت چاہتے ہیں کیونکہ یہ ممکن ہے کہ وہ کوئی مخصوص کوکیز یا ٹیکنالوجیز کا استعمال کر رہے ہوں۔ آپ اسے تسلیم کرنے سے پہلے Xککی پالیسیاورپرائیویسی پالیسیپڑھنا چاہیں گے۔ اس مواد کو دیکھنے کے لیے ’تسلیم کریں، جاری رکھیں‘ پر کلک کریں۔
X پوسٹ کا اختتام
مواد دستیاب نہیں ہے
منیزے کا ماننا ہے کہ حکومت گورنر راج کی باتیں اس لیے کر رہی ہے کیونکہ وہ صوبے کے وزیراعلیٰ کو دباؤ میں لانا چاہتے ہیں تاکہ وہ حکومت اور اداروں سے تعاون کرنے پر آمادہ ہوں۔ وہ کہتی ہیں کہ یہ ایک دھمکی ہے کیونکہ قانون کے مطابق آپ 180 دن یا تقریباً چھ مہینے تک اسمبلی کو معطل کر سکتے ہیں اور اس کے بعد اسمبلی پھر سے بحال ہو جائے گی اور معاملات وہیں کے وہیں ہوں گے۔
وہ بتاتی ہیں کہ ان کی معلومات کے مطابق ’حکومت کو اب تک کوئی پختہ امیدوار نہیں ملا جو چھ مہینے کے لیے گورنر بننے اور اپنی کریڈیبلٹی داؤ پر لگانے پر راضی ہو۔‘
منیزے کہتی ہیں کہ پی پی پی گورنر راج کو غیر جمہوری عمل سمجھتی ہے تو ایسے میں سوال یہ ہے کہ کیا وہ گورنر راج قبول کرے گی؟
’اگر وہ اسے قبول کرتی ہے تو اس کی ساکھ مزید کمزور ہو گی کیونکہ اگر گورنر راج خیبرپختونخوا میں لگے گا تو پھر کہیں اور بھی لگ سکتا ہے۔‘
دیگر تجزیہ کار سمجھتے ہیں کہ وفاقی حکومت کے لیے خیبرپختونخوا میں گورنر راج کا نفاذ کرنا آسان نہیں ہو گا اور اس کی راہ میں آئینی پیچیدگیاں حائل ہیں۔
پھر یہ اچانگ گورنز راج کی باز گشت کیوں سنائی دینے لگی؟
سلمان غنی کہتے ہیں کہ ’اس مرحلے پر گورنر راج کی خبروں کا مقصد یہ نظر آتا ہے کہ خیبر پختونخوا میں حکومت خصوصاً نئے وزیرِ اعلیٰ سہیل آفریدی کے عزائم اچھے نظر نہیں آ رہے اور پی ٹی آئی صوبائی حکومت کی مدد سے پارلیمنٹ کا گھیراؤ کرنے اور اسلام آباد میں تناؤ کی صورتحال طاری کرنے کی تیاری میں نظر آتی ہے۔‘
تاہم اس سب کے باوجود بھی سلمان غنی سمجھتے ہیں کہ حکومت گورنر راج کی دھمکی پر عمل نہیں کرے گی۔
’البتہ پی ٹی آئی ضرور چاہے گی کہ ایسا ہو تاکہ ایک نیا بحران پیدا ہو۔ خیبر پختونخوا ایک حساس صوبہ ہے جہا٘ں حالات خراب ہو رہے ہیں اور اب تک اس کی ذمہ داری پی ٹی آئی کی حکومت پر عائد ہوتی ہے لیکن اگر گورنر راج لگتا ہے تو پھر ذمہ داری وفاق پر آئے گی۔‘
یاد رہے کہ کسی بھی صوبے میں وزیراعلیٰ اور صوبائی اسمبلی کے اراکین عوام کے منتخب کردہ نمائندے ہوتے ہیں جو اس صوبے کے حکومتی اور انتظامی امور چلاتے ہیں۔ اس کے ساتھ ساتھ گورنر صوبوں میں وفاق کے نمائندے کے طور پر موجود ہوتا ہے۔
عام حالات میں گورنر کا عہدہ محض علامتی ہوتا ہے جبکہ صوبے میں حکومتی پالیسیوں پر عملدرآمد کروانا منتخب صوبائی حکومت کے ذمے ہوتا ہے۔
مگر جب گورنر راج لگتا ہے تو ایک محدود مدت کے لیے تمام تر اختیارات گورنر کے پاس آ جاتے ہیں اور وزیراعلیٰ اور ان کی اسمبلی بے اختیار ہو جاتی ہے۔
آئین پاکستان کے دسویں باب میں دو شقیں ایسی ہیں جن کی بنیاد پر صوبے میں ایمرجنسی یا گورنر راج لگایا جا سکتا ہے۔ ان میں آرٹیکل 232 اور 234 شامل ہیں۔
اگر صدرِ پاکستان سمجھتے ہیں کہ پاکستان یا اس کے کسی حصے کو جنگ یا بیرونی خطرات لاحق ہیں، یا ایسی اندرونی شورش ہے جو صوبائی حکومت کے بس کی بات نہیں، تو وہ ایمرجنسی اور گورنر راج نافذ کر سکتے ہیں۔
تاہم اندرونی خلفشار کے باعث لگنے والی ایمرجنسی کی صورت میں اس فیصلے کے نفاذ سے پہلے اس کی متعلقہ صوبائی اسمبلی سے توثیق لازم ہے۔
اسی شق میں یہ بھی کہا گیا ہے کہ اگر صدر اپنے طور پر ہی گورنر راج لگانے کا فیصلہ کر لیں تو اس صورت میں انھیں پارلیمان کے دونوں ایوانوں سے دس روز کے اندر اپنے فیصلے کی توثیق کروانا ہو گی۔
ایسی ایمرجنسی کی صورت میں اس صوبے کے انتظامی امور اور قانون سازی کا اختیار وفاق میں پارلیمان کے پاس منتقل ہو جائے گا۔
وفاقی حکومت خود یا صوبائی گورنر کو اختیار دے سکتی ہے کہ وہ وفاقی حکومت کے نمائندے کے طور پر وہاں تمام امور سرانجام دے تاہم صوبے کی ہائی کورٹ کے اختیارات وفاقی حکومت یا گورنر کو منتقل نہیں ہوتے۔
اب آرٹیکل 234 کے تحت اگر صدر کو صوبائی گورنر یہ رپورٹ پیش کر دے کہ صوبے میں ایسی صورتحال پیدا ہو گئی ہے کہ جس میں صوبائی حکومت آئین کے وضع کردہ طریقہ کار کے تحت کام نہیں کر سکتی، تو وہ یہاں گورنر راج نافذ کرتے ہوئے تمام اختیارات اپنے پاس رکھ سکتے ہیں یا صوبے میں اپنے نمائندے گورنر کے حوالے کر سکتے ہیں۔
آئین کے مطابق اس صورت میں صوبائی اسمبلی کے اختیارات پارلیمنٹ کو منتقل ہو جاتے ہیں جبکہ ہائی کورٹ کے اختیارات نہیں لیے جا سکتے۔
گورنر راج کی مدت صرف دو ماہ ہو سکتی ہے اور اس کی توثیق بھی پارلیمان کے مشترکہ اجلاس سے کروانا ہوتی ہے جبکہ گورنر راج میں مشترکہ اجلاس کے ذریعے ایک وقت میں صرف دو ماہ کی توسیع ہی کی جا سکتی ہے اور  اس کی کل میعاد چھ ماہ سے زیادہ نہیں ہو سکتی۔
اگر اس دوران قومی اسمبلی تحلیل ہو بھی جائے تو صوبے میں گورنر راج تین ماہ تک نافذ رہے گا جب تک کہ قومی اسمبلی کے انتخابات نہ ہو جائیں یا سینیٹ اس ضمن میں کوئی فیصلہ کر لے۔
یہ آئین کا دسواں باب ہے اور اسی کی شق نمبر 236 کے تحت اس باب میں موجود کسی بھی آرٹیکل کو عدالت میں چیلنج نہیں کیا جا سکتا۔
تاہم قانونی ماہر احمد بلال محبوب نے ماضی میں بی بی سی اردو سے بات کرتے ہوئے کہا تھا کہ اب تک لگنے والی تقریباً تمام ہی ایمرجنسیز اور گورنر راج کو عدالتوں میں چیلنج کیا گیا۔
اس بارے میں بات کرتے ہوئے انھوں نے کہا تھا کہ اس باب کے تحت تو ایسے کسی حکم نامے پر سوال نہیں اٹھایا جا سکتا تاہم کوئی بھی شخص عدالت میں رٹ دائر کر سکتا ہے کہ آئین میں موجود دیگر شقوں کی خلاف ورزی ہوئی یا اس کے بنیادی حقوق سلب کیے گئے۔‘
پاکستان کے قیام کا یہ  دوسرا ہی ہفتہ تھا۔ تب صوبہ خیبرپختونخوا کا نام شمال مغربی سرحدی صوبہ تھا جب مرکز نے  22 اگست 1947 کو یہاں پہلی بار حکومت تبدیل کی۔
محمد الیاس لودھی اپنے ایک مضمون میں لکھتے ہیں کہ پاکستان بننے سے پہلے 1946 کے انتخابات میں مسلم لیگ کو صوبہ سرحد میں شکست ہوئی تھی اورکانگریس نے ڈاکٹر خان صاحب کی سربراہی میں یہاں حکومت بنائی تھی۔ ان کا اصل نام خان عبدالجبار خان تھا، جو خان عبدالغفار خان کے بڑے بھائی تھے۔
نیشنل یونیورسٹی آف ماڈرن لینگویجز سے منسلک شہزاد قیصر کی تحقیق ہے کہ ’دوسری عالمی جنگ کے بعد لیگ کی مقبولیت میں اضافہ ہوا، حتیٰ کہ 1946 میں کانگریس رہنما جواہر لعل  نہرو کے دورۂ پشاور پر انھیں سیاہ جھنڈوں اور ’گو بیک‘ کے نعروں کا سامنا کرنا پڑا، جس سے واضح ہوا کہ کانگریس کا اثر بنیادی طور پرعبدالغفار خان کی  خدائی خدمتگار تحریک کی وجہ سے تھا۔‘
مسلم لیگ نے کانگریس کی صوبائی حکومت کے خلاف سول نافرمانی شروع کی اور نئے انتخابات کا مطالبہ کیا، جسے کانگریس نے مسترد کر دیا۔ بڑھتی کشیدگی پر صوبے میں امن و امان کے خدشات پیدا ہوئے اور گورنر سر اولف کیرو نے اپریل 1947 میں یا تو نئے انتخابات یا ریفرنڈم کی تجویز دی۔ بعد ازاں 3 جون 1947 کے منصوبے میں ریفرنڈم شامل کر لیا گیا۔
’خدائی خدمتگاروں نے ریفرنڈم کا بائیکاٹ کر کے پشتونستان کے مطالبے کی قرارداد منظور کی مگر قائداعظم نے عوام سے پاکستان کے حق میں ووٹ دینے کی اپیل کی۔ 6 تا 17 جولائی 1947 کو ہونے والے ریفرنڈم میں پچاس فیصد سے زائد ٹرن آؤٹ کے ساتھ 99 فیصد ووٹ پاکستان کے حق میں آئے۔ یوں صوبے نے پاکستان کے ساتھ الحاق کا فیصلہ کیا۔‘
قیصر کے مطابق ’تاہم صوبے میں اُس وقت کانگریسی وزارت قائم تھی جس کے بارے میں لیگی قیادت کو خدشہ تھا کہ وہ 14 اگست سے پہلے کوئی علیحدہ راستہ اختیار نہ کر لے۔ گورنر جنرل ماونٹ بیٹن کو وزارت برطرف کرنے کا مشورہ دیا گیا لیکن انھوں نے پاکستان بننے سے پہلے اقدام سے گریز کیا۔‘
لودھی کے مطابق جولائی 1947کو صوبہ سرحد کے انڈیا یا پاکستان میں شمولیت پر ہونے والے ریفرنڈم کے نتائج کے بعد جو مسلم لیگ کے حق میں تھے یہ خیال کیا گیا کہ کانگریس اپنی شکست تسلیم کرتے ہوئے مستعفی ہو جائے گی مگر ایسا نہ ہوا۔
’تاہم پاکستان بنا تو کانگریسی حکومت نے یوم آزادی کی تقریبات میں شرکت نہیں کی جس پر مرکزی حکومت نے ایک ہفتے بعد کانگریس حکومت ختم کر دی۔‘
قیصر لکھتے ہیں کہ ‘گورنر جنرل محمد علی جناح  نے گورنر سر جارج کننگھم کو ہدایت دی اور 22 اگست 1947 کو ڈاکٹر خان صاحب کی وزارت برطرف کر کے خان عبدالقیوم خان کی سربراہی میں نئی مسلم لیگی حکومت تشکیل دی، اگرچہ لیگی نشستیں اقلیت میں تھیں۔ اسمبلی کو مارچ 1948 تک نہ بلانے کا فیصلہ کیا گیا تاکہ حکومت چلتی رہے۔‘
’سنہ 1948 میں بجٹ سیشن کے موقع پر قیوم حکومت اکثریت کھو بیٹھنے کے خطرے سے دوچار ہوئی تاہم اپوزیشن کے بعض اراکین کی حمایت سے وہ بجٹ پاس کروانے میں کامیاب رہے اور یوں اسمبلی تحلیل کرنے کی ضرورت نہ پڑی۔‘
14 اکتوبر 1955 کو موجودہ پاکستان کے تمام صوبوں، ریاستوں اور وفاقی علاقوں (ماسوائے آزاد کشمیر اور گلگت  بلتستان کے) کی انفرادی حیثیت ختم کر کے صرف ایک صوبہ ’مغربی پاکستان‘ قائم کیا گیا تھا جسے ’ون یونٹ‘ کا نام دیا گیا تھا۔ صوبہ مشرقی بنگال یا موجودہ بنگلا دیش کو ’مشرقی پاکستان‘ کا نام دے دیا گیا تھا۔
ڈاکٹر خان صاحب اسی ون یونٹ کے پہلے وزیراعلیٰ  بنے۔
مرکزی حکومت کے صوبہ سرحد میں  کانگریسی وزارت کی برطرفی اور نئی لیگی حکومت کے قیام  کو گورنر راج میں شمار نہیں کیا جاتا۔
پاکستان کی تاریخ میں مختلف ادوار میں اب تک 15 بار مرکز یا وفاق نے صوبوں میں ورنر راج  لگایا، تین، تین بار پنجاب، سندھ اور خیبرپختونخوا ، چار بار بلوچستان اور دو بار مشرقی بنگال میں۔
ایسا تب ہوا جب صوبائی اسمبلیاں تحلیل کی گئیں اور انتظامی اختیار براہِ راست مرکز کے ماتحت آ گیا، جیسا کہ 1958–1972 اور 1977–1985 کے مارشل لا کے ادوار میں ہوا یا پھر جب مرکز نے کسی نہ کسی جواز کے تحت گورنر راج نافذ کیا۔
پنجاب میں پہلی بار گورنر راج 25 جنوری 1949 کو نافذ ہوا جب اُس وقت کے وزیرِاعلیٰ افتخار ممدوٹ کو ہٹا دیا گیا اور اسمبلیاں تحلیل کی گئیں۔ اُس وقت سر فرانسس موڈی گورنر تھے۔ مارچ 1951 میں پنجاب اسمبلی کے انتخابات ہوئے اور ممتاز دولتانہ وزیرِاعلیٰ منتخب ہوئے۔ یہ راج  اپریل 1951 تک جاری رہا۔
دوسری مرتبہ پنجاب میں گورنر راج اس وقت کے آرمی چیف جنرل پرویز مشرف کی جانب سے 12 اکتوبر 1999 میں سابق وزیراعظم نواز شریف کی حکومت کے خاتمے کے وقت نافذ کیا گیا۔ پنجاب میں جب وزیرِاعلیٰ شہباز شریف کی حکومت سمٹی وہ تب تک دو سال اور 234 دن صوبے کی سربراہی کر چکے تھے۔ یہ  گورنر راج 23 نومبر 2002 کو ختم ہوا۔
اس دوران میں تین گورنروں ذوالفقار کھوسہ، لیفٹیننٹ جنرل صفدر اور لیفٹیننٹ جنرل خالد مقبول نے پنجاب کے انتظامی امور گورنر ہاؤس لاہور سے چلائے۔
پنجاب میں تیسری بار 25 فروری 2009 کو وزیراعظم یوسف رضا گیلانی کی سفارش پر آئین کے آرٹیکل 237 کے تحت صدر آصف علی زرداری نے دو ماہ کے لیے صوبے میں گورنر راج نافذ کیا تھا۔ یہ گورنر راج 31 مارچ 2009 تک نافذ رہا۔
شہباز شریف کی بطور وزیرِاعلیٰ یہ  دوسری معطلی تھی۔ صدر زرداری نے صوبائی اسمبلی کو معطل نہیں کیا بلکہ صرف وزیرِاعلیٰ شہباز شریف اور ان کی کابینہ کو عہدوں سے روکا گیا۔
صوبے کے انتظامی اختیارات تب  گورنر سلمان تاثیر کو مل گئے تھے۔ بعد ازاں سپریم کورٹ نے اس حکم نامے کو کالعدم قرار دے دیا اور پنجاب میں شہباز شریف کی حکومت بحال کر دی گئی۔
صوبہ سندھ میں پہلا گورنر راج میاں امین الدین نے 29 دسمبر 1951 سے 22 مئی 1953 تک لگایا۔
دوسری بار صوبہ سندھ میں لیفٹیننٹ جنرل رحیم الدین خان نے 24 جون 1988 سے 31 اگست 1988 تک گورنر راج کا  نفاذ کیا۔
ان ادوار میں صوبائی وزرائے اعلیٰ کو ہٹایا گیا اور اسمبلیاں تحلیل کر دی گئیں۔
تیسری بار گورنر راج لیفٹیننٹ جنرل معین الدین حیدر نے 12 اکتوبر 1999 سے 17 دسمبر 2002 تک نافذ کیا۔ تب  وزیراعلیٰ سندھ لیاقت علی جتوئی کو 30 اکتوبر 1998 ہی کو  برطرف کر دیا گیا تھا۔
صوبہ  سرحد(موجودہ خیبرپختونخوا ) میں بھی تین بار گورنر راج نافذ کیا گیا۔
یہ راج  پہلی بار 16 فروری 1975 سے 3 مئی 1975 تک، دوسری بار  25 فروری 1994 سے 24 اپریل 1994 تک اور تیسری بار 12 اکتوبر 1999 سے 30 نومبر 2002 تک نافذ العمل رہا۔
صوبہ بلوچستان میں  4 بار گورنر راج نافذ کیا گیا۔
پہلی بار 13 فروری 1973  سے 27 اپریل 1973، دوسری بار 31 دسمبر 1974سے 7 دسمبر 1976 تک  اور تیسری بار 12 اکتوبر 1999 سے یکم دسمبر 2002 تک رہا۔
صوبے میں چوتھا اور آخری گورنر راج وزیراعظم راجہ پرویز اشرف کی حکومت میں 14 جنوری 2013  سے 24 مارچ 2013 تک نافذ العمل رہا۔ تب نواب اسلم رئیسانی کی حکومت کو امن عامہ کی مخدوش صورتحال کی بنا پر برطرف کیا گیا۔
مشرقی بنگال، جو بعد میں مشرقی پاکستان اور پھر بنگلہ دیش بنا، میں گورنر راج پہلی بار 29 مئی 1954 سے اگست 1955 تک اور دوسری بار  22 جون 1958 سے 25 اگست 1958 تک نافذ العمل رہا۔

### Article 151 ###
خوردنی تیل پاکستان میں ایک وسیع کاروبار ہے جس کے بے تاج بادشاہ ایک ایسے سرمایہ کار ہیں جو نہ تو کسی سیٹھ کے بیٹے ہیں نہ ہی ان کا شجرہ کسی بڑے کاروباری خاندان سے ملتا ہے۔
حیران کن بات یہ ہے کہ پاکستان میں خوردنی تیل کے کاروبار کا سب سے بڑا نام بن جانے والی اس شخصیت نے اپنے کیریئر کا آغاز ایک اکاؤنٹنٹ کی حیثیت سے کیا تھا۔
یہ کہانی ہے بشیر جان محمد کی جنھوں نے اکاونٹنٹ کی نوکری سے شروعات کر کے اپنا نام ملک کی ارب پتی شخصیات میں شامل کروایا اور سنہ 2004 میں ملٹی نیشنل کمپنی یونی لیور سے مشہور بناسپتی برانڈ ’ڈالڈا‘ خرید کر اس کے مالک بن گئے۔
لیکن انڈیا میں پیدا ہونے والے بشیر جان محمد کا یہ سفر آسان نہیں تھا۔ وہ پاکستان بننے کے بعد گجرات چھوڑ کر کراچی منتقل ہوئےتھے۔
ان کی اس کامیابی میں جہاں ان کی اپنی سوچ کا بڑی حد تک عمل دخل ہے وہیں قسمت نے بھی ان کا ساتھ دیا اور ایک ملاقات نے ان کی زندگی بدل دی۔
انسٹیٹیوٹ آف پالیسی سٹڈیز اسلام آباد میں اپنی زندگی کے بارے میں بات کرتے ہوئے بشیر جان محمد نے بتایا کہ ان کے خاندان کا تعلق انڈیا میں گجرات کے ایک چھوٹے سے قصبے بانٹوا سے تھا اور ان کی پیدائش بھی وہیں ہوئی۔
وہ بتاتے ہیں کہ جب تقسیم کی بات شروع ہوئی تو پہلے ان کے علاقے میں گاندھی آئے اور انھوں نے اس بات پر زور دیا کہ آپ کاروباری لوگ ہیں، پاکستان نہ جائیں، یہیں رہیں۔ اس کے بعد جناح صاحب آئے اور انھوں نے ہمیں پاکستان کے بارے میں بتایا۔
بشیر جان کہتے ہیں کہ ان کا خاندان فیصلہ نہیں کر پا رہا تھا لیکن اتنے میں چودہ اگست کو تقسیم ہوئی جس کے چھ دن بعد، بیس اگست کو سکھوں نے حملہ کیا۔ اس وقت یہ فیصلہ ہوا کہ پاکستان جانا ہو گا۔
بشیر جان بتاتے ہیں کہ ان کے والد دلی میں نوکری کر رہے تھے لیکن اسی اثنا میں پاکستان جانے کے لیے وہ اور ان کے دیگر اہلخانہ اوکھا کی بندرگاہ پہنچے۔ وہاں سندھیا نامی جہاز آیا جس میں بارہ سو لوگوں کو لے جانے کی جگہ تھی لیکن ہم بائیس سو لوگ تھے۔
بشیر جان اپنے گھر والوں کے ساتھ پاکستان پہنچ گئے لیکن ان کے والد دلی میں تھے۔
بشیر جان بتاتے ہیں کہ ان کے والد پر بھی حملہ ہوا جب وہ ایک ٹیکسی میں کچھ لوگوں کے ساتھ جا رہے تھے۔ اس گاڑی میں چھ لوگ سوار تھے جن میں سے تین مارے گئے لیکن خوش قسمتی سے میرے والد بچ گئے اور پاکستان پہنچنے میں کامیاب رہے۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
انسٹیٹیوٹ آف پالیسی سٹڈیز اسلام آباد میں اپنی زندگی کے بارے میں بات کرتے ہوئے بشیر جان محمد نے بتایا کہ انھوں نے 1956 میں میٹرک کا امتحان پاس کیا۔
بشیر جان نے پاکستانی صحافی کامران خان کو دیے جانے والے ایک انٹرویو میں بتایا کہ بی کام کرنے کے بعد انھوں نے پہلے وکالت کا کورس کیا اور پھر چارٹرڈ اکاوئنٹنٹ کا کورس مکمل کیا اور انھیں برما آئل مل سے ملازمت کی پیشکش ہوئی۔
لیکن ان کے والد چاہتے تھے کہ وہ وکالت کریں۔ بشیر جان کہتے ہیں کہ میں نے نوکری کو ترجیح دی۔
یوں بشیر جان نے 1300 روپے ماہانہ تنخواہ پر برما آئل کے اکاوئنٹس ڈیپارٹمنٹ سے کریئر کا آغاز کیا۔ رفتہ رفتہ انھیں پام آئل کے کاروبار میں دلچسپی پیدا ہوئی۔
ان کے مطابق انڈونیشیا اور ملائیشیا ایسی منڈیاں تھیں جہاں سے سستا پام آئل درآمد کر کے اس کو ریفائن کیا جا سکتا ہے۔ یوں انھیں خیال آیا کہ پاکستان میں ایک انڈسٹری لگائی جا سکتی ہے۔
1971 میں سقوط ڈھاکہ کے بعد بھٹو حکومت آئی اور مختلف انڈسٹریز کو قومیانے کا منصوبہ بنایا گیا تو برما آئل مل بھی اس منصوبے کی زد میں آ گئی۔
بشیر جان نے اپنا کاروبار شروع کرنے کا فیصلہ کیا اور ان کے مطابق چھوٹی سطح سے کام شروع کیا یعنی مڈل مین کے طور پر۔ ایسے میں ہی ان کی ایک ایسی شخصیت سے ملاقات ہوئی جس نے ان کی زندگی بدل دی۔
اس ملاقات کے احوال سے پہلے پاکستان میں پام آئل کے شعبے کے بارے میں چند اہم چیزیں جانتے ہیں۔
ہر سال پاکستان اربوں ڈالر مالیت کا پام آئل ملائیشیا اور انڈونیشیا سے درآمد کرتا ہے۔ سٹیٹ بینک آف پاکستان کے اعداد و شمار کے مطابق گذشتہ مالی سال دو ہزار چوبیس پچیس میں 32 لاکھ ٹن پام آئل درآمد کیا گیا جس کی مالیت تین عشاریہ چار ارب ڈالر تھی۔
1970 سے لیکر اب تک یہ پاکستان کی تاریخ کی سب سے بڑی پام آئل کی درآمد تھی۔ ناصرف یہ پاکستان میں ہر گزرتے سال کے ساتھ پام آئل کی طلب باقاعدگی سے بڑھ رہی ہے۔
ایک عام پاکستانی کی غذا میں خوردنی تیل کی مقدار بہت زیادہ ہے۔ سٹیٹ بینک آف پاکستان کی خصوصی رپورٹ کے مطابق پاکستان میں فی شخص سالانہ23 کلو خوردنی تیل استعمال ہوتا ہے۔
ان اعداد و شمار کے مطابق پاکستان دنیا میں خوردنی تیل استعمال کرنے والا تیسرا بڑا ملک ہے۔ جبکہ اس کے مقابلے میں انڈیا خوردنی تیل کا استعمال فی شخص سالانہ اٹھارہ کلو تک ہے۔
لیکن ایسا ہمیشہ سے نہیں تھا۔
ملیشیئن پام آئل بورڈ کے رسالے پام آئل ڈویلپمنٹ کے ستمبر 1994 کے ایڈیشن میں افتخار احمد پاکستان میں بناسپتی گھی کے مضمون میں لکھتے ہیں کہ1960 کی دہائی تک پاکستان میں خالص گھی زیادہ استعمال ہوتا تھا تاہم کپاس کے بیج سے بنا تیل اور سرسوں کا تیل بھی استعمال ہوتے تھے۔
ان کے مطابق پاکستان میں خام پام آئل اور سویا بین تیل کی درآمد کا باقاعدہ آغاز 1970 میں شروع ہوا۔
افتخار احمد کے مطابق سہولیات یعنی سٹوریج اور ریفائننگ کے فقدان کی وجہ سے پاکستان میں پام آئل کی جانب رجحان کم تھا اور بناسپتی گھی مختلف سبزیوں کے تیل سے بنتا تھا۔
سنہ 1974 میں بشیر جان نے ملائیشیا جانے کا فیصلہ کیا جہاں انھوں نے ملائیشیا فیڈرل لینڈ ڈویلپمنٹ اتھارٹی سے ملاقات کی درخواست کی۔ تین دن تک ان کی درخواست پر جواب نہیں ملا۔
وہ بتاتے ہیں کہ اس دوران بناسپتی ان کے ایک دوست نے کھانے کی دعوت پر ان کا تعارف ایک شخص سے کروایا۔ یہ ڈاکٹر مہاتیر محمد تھے جو بعد میں ملائیشیا کے وزیر اعظم بنے۔
اس وقت ڈاکٹر مہاتیر ملائیشیا کی ایک سرکاری ایجنسی کے صدر تھے۔ جب انھیں بشیر جان سے معلوم ہوا کہ وہ ملائیشیا فیڈرل لینڈ ڈویلپمنٹ اتھارٹی سے ملنا چاہتے ہیں تو فورا وہیں سے فون کیا اور اتھارٹی میں ایک عہدیدار سے کہا کہ پاکستان سے میرے دوست آئے ہیں، ان سے ملاقات کر لیں۔
کامران خان کو دیے جانے والے انٹرویو میں بشیر جان کہتے ہیں کہ انھیں اس بات پر حیرت ہوئی کہ ڈاکٹر مہاتیر نے ان کو اپنا دوست کیسے قرار دے دیا جبکہ ان کی یہ پہلی ملاقات تھی۔
تاہم ابتدائی ملاقات ڈاکٹر مہاتیر اور بشیر جان کے درمیان تعلق کا آغاز تھا۔ بشیر جان کے مطابق چند ماہ بعد ان دونوں کی ملاقات لندن میں اتفاقیہ ہوئی تو ڈاکٹر مہاتیر نے ان سے پوچھا کہ وہ کس ہوٹل میں ٹھہرے ہیں اور اس کا کرایہ کتنا ہے۔
جب بشیر جان نے بتایا کہ وہ انیس ڈالر کرایہ دے رہے ہیں تو ان کے مطابق ڈاکٹر مہاتیر نے انھیں مشورہ دیا کہ وہ اس ہوٹل میں منتقل ہو جائیں جہاں وہ ٹھہرے ہوئے ہیں۔ لیکن اس ہوٹل کا کرایہ اکیس ڈالر تھا۔
بشیر جان کے مطابق ڈاکٹر مہاتیر نے ان سے کہا کہ اس طرح ان کی روز ملاقات ہو سکے گی۔ بشیر جان نے ہوٹل بدل لیا اور اگلے چار دن میں ان کے بقول ان کی گہری دوستی ہو گئی اور ان کی زندگی بھی بدل گئی۔
1976 میں ڈاکٹر مہاتیر ملائیشیا کے نائب وزیر اعظم بنے تو ان کی ایک ذمہ داری یہ بھی تھی کہ پام آئل کی برآمدات میں اضافہ کیا جائے۔ جنوبی ایشیا کی ایک بڑی منڈی تھی اور یوں ڈاکٹر مہاتیر نے اپنے دوست بشیر جان کو ملائیشیا آنے کی دعوت دی۔
بشیر جان کے بقول جب وہ ملائیشیا پہنچے تو ڈاکٹر مہاتیر نے انھیں ریفائننگ کا کام سونپا اور بینکوں کے تعاون کی یقین دہانی کروائی۔ پاکستان میں اس زمانے میں شرح سود گیارہ فیصد تھی جبکہ ملائیشیا میں تین فیصد۔ لیکن بشیر جان بینک سے قرضہ نہیں لینا چاہتے تھے۔ انھوں نے ڈاکٹر مہاتیر کو مشورہ دیا کہ ریفائننگ کے بجائے سٹوریج سے آغاز کیا جائے اور یوں بشیر جان نے 1980 میں ساڑے چار لاکھ کی سرمایہ کاری سے پام آئل کی بیس ہزار ٹن سٹوریج کی فیکٹری کراچی میں لگائی۔
بشیر جان کے مطابق آج ان کے پاس تین لاکھ ٹن سے زیادہ کی سٹوریج کی سہولت موجود ہے۔
بشیر جان کی ملائیشیا سے شراکت نے پاکستان میں پام آئل کی دستیابی اور کھپت میں اضافہ کر دیا۔ افتخار احمد لکھتے ہیں کہ سٹوریج سہولت میسر ہونے کے بعد پاکستان میں خوردنی تیل کی انڈسٹری نے پام آئل کو اپنانا شروع کر دیا اور 1985 تک بناسپتی گھی میں پام آئل کی مقدار پانچ سے پندرہ فیصد سے بڑھ کر اسی فیصد سے زیادہ ہو چکی تھی۔
پہلی سٹوریج سہولت کی بنیاد رکھنے کے بعد بشیر جان محمد اور ان کے ویسٹبری گروپ نے سٹوریج میں اضافے کا سلسلہ جاری رکھا۔ اس گروپ کا لینڈ مارک پراجیکٹ تھا ماپاک اڈیبل آئل جس کا نام پاکستان اور ملائیشیا کے ناموں کا مجموعہ تھا۔ آج بھی یہ ایک جوائنٹ وینچر ہے اور بشیر جان محمد کے مطابق ہر سال تیس سے چالیس فیصد رائلٹی ملائیشیا بھیجی جاتی ہے۔
1995 میں ماپاک ڈھائی لاکھ ٹن سٹوریج کی سہولت حاصل کر چکی تھی۔ دوسری طرف دیگر گورپس نے بھی اس میدان میں قدم رکھا اور پاکستان میں پام آئل سے تیار کردہ بناسپتی اور خوردنی تیل عام ہو گیا۔
اس کے باوجود ایک خواب ایسا تھا جو بشیر جان پورا کرنا چاہتے تھے۔
بشیر جان محمد کا پرانا خواب تھا ڈالڈا کی ملکیت حاصل کرنا۔ انھوں نے صحافی کامران خان کو ایک پوڈ کاسٹ میں بتایا کہ ہر آدمی کو خواب دیکھنا چاہیے، میرا خواب تھا پاکستان کی سب سے بڑے ریفائنری اور ڈالڈا۔
یاد رہے کہ انیس سو اسی میں یونی لیور دنیا کی سب سے بڑی کمپنی تھی۔ لیکن سنہ دو ہزار تین تک معاملات بدل چکے تھے۔
دادا بناسپتی ڈالڈا کیسے بنا؟
بشیر جان محمد کی کہانی سمجھنے کے لیے لازمی ہے کہ برصغیر میں سبزی سے تیار ہونے والے خوردنی تیل کی بنیاد کو سمجھا جائے۔ تاریخی طور پر اس خطے میں گائے یا بھینس کے دودھ سے بنا دیسی گھی سب سے زیادہ استعمال ہوتا تھا لیکن سرسوں اور تل کا تیل بھی استعمال ہوتا تھا۔
1931 میں ہندوستان بناسپتی مینویکچرنگ کمپنی کی بنیاد رکھی گئی جس کا بانی مشہور دادا خاندان تھا۔ نیدرلینڈز میں یونی نامی مارجرین کمپنی نے سبزی سے ہائیدروجنیٹ کر کے ایک ایسا تیل ایجاد کیا تھا جو گھی جیسا دکھتا تھا۔ ہندوستان بناسپتی مینوفیکچرنگ کمپنی نے دیسی گھی کے مقابلے میں اس سبزی کے تیل کو درآمد کیا اور دادا بناسپتی گھی کے نام سے بیچنا شروع کیا جو نسبتا سستا تھا۔
معروف انڈین اخبار بزنس سٹینڈرڈ کے مطابق اسی زمانے میں ڈچ کمپنی یونی کا برطانوی صابن تیار کرنے والی کمپنی لیور برادرز کے ساتھ الحاق چل رہا تھا اور دونوں کمپنیوں کی کامیابی کی وجہ پام آئل بنا۔
یونی مارجرین پام آئل کی مدد سے تیار کرتا تھا اور لیور برادرز صابن میں پام آئل استعمال کرتے تھے۔ اس الحاق کے بعد یہ دو بڑی کمپنیاں یونی لیور کے نام سے ایک ہو گئیں۔ ادھر دادا بناسپتی کی کامیابی دیکھتے ہوئے یونی لیور نے بھی ہندوستان میں بناسپتی کاروبار میں قدم رکھنے کا فیصلہ کیا۔
لیکن کوئی نیا برانڈ متعارف کروانے کے بجائے یونی لیور نے دادا خاندان سے بناسپتی گھی برانڈ خریدنے کا فیصلہ کیا۔ یہ سودا اس شرط پر ہوا کہ اس بناسپتی گھی کا نام دادا ہی رہے گا۔
قاسم دادا نے اپنی آپ بیتی اے ریمبل تھرو لائف میں لکھا ہے کہ یونی لیور نے جواب میں صرف ایک درخواست کی کہ لیور برادرز کی نشان دہی کے لیے دادا بناسپتی اپنے نام میں انگریزی زبان کا ایل شامل کرے۔ یوں دادا ڈالڈا بن گیا۔
ساگر بوکے، بن گھی انڈیا کے مارکیٹنگ سربراہ تھے، جنھوں نے دو ہزار پندرہ میں انڈین اخبار بزنس سٹینڈرڈ کو ایک انٹرویو میں بتایا کہ یونی لیور نے بناسپتی گھی کے لیے اس زمانے کی پہلی تشہیری مہم کا آغاز کیا تاکہ لوگوں کو اس بات پر قائل کیا جا سکے کہ بناسپتی دیسی گھی جیسا نظر ہی نہیں آتا بلکہ معیار میں بھی اچھا ہے۔ بن گھی نامی کمپنی آج انڈیا میں ڈالڈا کی مالک ہے۔
ملاٹھے سریرام انڈین اخبار بزنس لائن میں لکھتی ہیں کہ شہروں میں ٹھیلے لگائے گئے جہاں ڈالڈا میں بنے پکوان راہ گزرتے لوگوں کو مفت کھلائے جاتے اور ہوٹلز اور ریسٹورنٹس کو بھی ٹن میں پکوان فراہم کیا جاتا۔
یونی لیور کی اس تشہیری مہم سے ہی دور جدید کے وہ ٹھیلے شروع ہوئے جن پر ہم آج سموسے اور پکوڑے تلتے اور بکتے دیکھتے ہیں۔ اس مہم نے ڈالڈا کو جنوبی ایشیا میں مشہور کر دیا۔
ہندوستان کی تقسیم ہوئی تو یونی لیور بھی بٹ گئی اور پاکستان اور انڈیا میں دو نئی کمپنیوں کا آغاز ہوا۔ لیکن دونوں نے ہی ڈالڈا کی فروخت جاری رکھی۔
سنہ2003 میں یونی لیور نے انڈیا اور پاکستان میں ڈالڈا برانڈ کو بیچنے کا فیصلہ کیا۔ تب ڈالڈا کا یونی لیور پاکستان کی کل آمدنی کا تقریبا 19 فیصد حصہ تھا اور اس کی فروخت کا مطلب تھا کمپنی کے کاروبار کا ایک بڑا حصہ بیچنا۔
بشیر جان اسی موقع کی تلاش میں تھے۔ بشیر جان کے مطابق انھیں اندازہ تھا کہ ایک دن یونی لیور ڈالڈا کو بیچے گا کیوں کہ خوردنی تیل میں منافع کا مارجن کم ہوتا ہے تقریبا تین سے چار فیصد جبکہ یونی لیور کی باقی مصنوعات جیسے صابن اور شیمپو میں تیس سے چالیس فیصد تک کا مارجن ہوتا ہے۔
2004 کی ڈان اخبار کی ایک رپورٹ کے مطابق ایک عشاریہ تینتیس ارب روپے میں ڈالڈا ویسٹبری گروپ کے حوالے کر دیا گیا۔
سنہ دو ہزار آٹھ میں بشیر جان محمد نے تلو برانڈ بھی خرید لیا۔ یہ برانڈ انیس سو ترپن میں پاکستان کی مشہور کاروباری شخصیت سید واجد علی نے لاہور میں قائم کیا تھا۔ سید واجد علی لمز کے بانی اور پیکیجز گروپ کے مالک سید بابر علی کے بڑے بھائی تھے۔
پاکستانی مارکیٹ میں اس وقت صوفی، میزان سمیت دیگر برانڈ بھی موجود ہیں لیکن ویسٹبری گروپ اس شعبے پر حاوی ہے۔
بشیر جان محمد کو تلو خریدے ہوئے سترہ سال ہو چکے ہیں۔
بی بی سی اردو کی ایک تحقیقاتی رپورٹ کے مطابق پچھلے سال پاکستانی ریٹیل میں خوردنی تیل کی فروخت 86 ارب روپے تھی، جس میں سے ڈیڑھ سو ارب یعنی بیس فیصد حصہ ڈالڈا کا تھا جبکہ دوسرے نمبر پر میزان گروپ تھا جس کی آمدنی تقریبا 54 ارب روپے تھی۔ صوفی گروپ کی کمائی بھی تقریبا اتنی ہی تھی اور باقی حصہ حبیب گروپ، یونائیٹڈ اور شجاع آباد ایگرو جیسے ناموں کا تھا۔
اس میں سے 32 فیصد حصہ نجی تیل کے برانڈز کا ہے جن کے شاید نام بھی کوئی نہیں جانتا۔ یہ وہ تیل ہے جو عموما چھوٹے شہروں اور دیہاتوں میں دستیاب ہوتے ہیں جو چھوٹے یونٹس میں تیار ہوتے ہیں۔
تو بشیر جان محمد کی کامیابی کا راز کیا ہے؟ یہ ایک کاروباری فلسفہ ہے جو ان سے اکثر پوچھا جاتا ہے۔ ان سے یہ سوال بھی ہوتا ہے کہ آخر انھوں نے پام آئل کے علاوہ کوئی کاوبار کیوں نہیں کیا۔
حالیہ دنوں میں انھوں نے صحافی کامران خان کو دیے جانے والے ایک انٹرویو میں کہا کہ باقی سرمایہ کار اتنی کامیابی کے بعد فرٹیلائزر، سیمنٹ اور بینکنگ جیسے شعبوں میں لگاتے ہیں یا ٹیکنالوجی سٹارٹ اپ، سٹاک مارکیٹ میں پیسہ لگاتے ہیں۔
انھوں نے کہا کہ ایک وقت تھا جب میں ایم سی بی میں بطور ڈائریکٹر کام کر رہا تھا۔ اس وقت میرے پاس بڑے بڑے خاندانوں کے لوگ قرض معاف کروانے یا لوٹانے میں مہلت حاصل کرنے آتے تھے۔
وہ کہتے ہیں کہ میں یہ رسک لینا پسند نہیں کرتا۔
زبیر طفیل فیڈریشن آف پاکستان چیمبرز آف کامرس اینڈ انڈسٹری کے صدر رہ چکے ہیں۔ وہ بشیر جان محمد کے بارے میں کہتے ہیں کہ یہ زبان کے پکے ہیں۔ کاروبار میں جو بات طے ہو گئی اس سے پیچھے نہیں ہٹتے چاہے اس میں نفع ہو یا نقصان۔
معروف سرمایہ کار اور جے ایس بینک کے مالک جہانگیر صدیقی کے مطابق بشیر جان محمد کے دل میں جو ہوتا ہے وہی منھ سے کہہ دیتے ہیں اور صاف صاف کہہ دیتے ہیں۔
بشیر جان محمد کی کامیابی ایک طرف، پاکستان میں پام آئل کی درآمد ایک قسم کا بوجھ بھی ہے۔ ہر سال اربوں ڈالر پام آئل کی کھپت پاکستان کے درآمدی بل پر بھاری پڑتی ہے۔
اس کی وجہ یہ ہے کہ پاکستان میں مقامی طور پر پام آئل نہیں اگایا جاتا۔ اس کے متبادل کنولا، سورج مکھی، تل، کپاس اور سرسوں کا تیل مقامی طور پر ضرور استعمال ہوتا ہے۔
بشیر جان محمد کے نزدیک یہی اس شعبے کی ایک بڑی ناکامی بھی ہے کہ پاکستان اپنا خوردنی تیل اپنی زمین سے نہیں نکال سکا۔
ایک انٹرویو میں انھوں نے حال ہی میں بتایا کہ 1980 سے آئل سیڈ ڈویلپمنٹ بورڈ کا حصہ ہونے کے باوجود آج تک کسی حکومت نے اس کام پر سنجیدگی نہیں دکھائی ہے۔
ایسا نہیں کہ پاکستان میں پام آئل کو مقامی سطح پر فروغ دینے کی کوششیں نہیں کی گئیں۔ 1994 میں نیشنل ایگریکلچرل ریسرچ کونسل نے سندھ میں تقریبا پونے چار ملین ہیکٹرز پر، جن میں ساحلی اضلاع شامل تھے، سویا بین اگانے کے لیے سروے کیا جس میں تمام ضروری چیزوں کا جائزہ لیا گیا اور فیصلہ کیا گیا کہ ایک عشاریہ پینسٹھ ملین ہیکٹرز پر کام شروع کیا جائے۔
لیکن اس پائلٹ منصوبے کو مسائل کا سامنا رہا۔
سٹیٹ بینک آف پاکستان کی ایک رپورٹ کے مطابق کچھ علاقوں میں کھیتوں کا خیال مناسب طریقے سے نہیں رکھا گیا جبکہ کچھ جگہوں پر بیج کو صحیح طریقے سے سنبھالا نہیں گیا۔ اس کے علاوہ رپورٹ کے مطابق کھاد کا اسعتمال بھی درست انداز میں نہیں ہوا، پانی کی کمی، اور بیماری کی وجہ سے یہ منصوبہ کامیاب نہیں ہوا۔

### Article 152 ###
ہاتھوں میں ایک بڑی سی لاٹھی اٹھائے کچھ لوگ ننگے پاؤں ایک گڑھے میں موجود دہکتے ہوئے انگاروں سے گزر رہے ہیں اور وہاں سے نکلنے کے بعد لوگ ان کو اٹھا کر ایک چادر پر لے جاتے ہیں اور ان کے پیروں پر کوئی چیز ملتے ہیں۔
یہ مناظر سوشل میڈیا پر وائرل ہونے والی ویڈیوز میں نظر آنے والے اس واقعے کے ہیں، جس میں آٹھ افراد کو بے گناہی ثابت کرنے کے لیے انگاروں پر سے گزرنا پڑا۔
بلوچستان کے ضلع موسیٰ خیل کے علاقے کوٹ خان محمد میں کچھ روز قبل ایک دُکان میں چوری کا واقعہ پیش آیا تھا اور ان افراد کو اسی واقعے میں بےگناہی ثابت کرنے کے لیے دہکتے ہوئے انگاروں پر سے گزرنا پڑا تھا۔
انگاروں پر چل کر اپنی بے گناہی ثابت کرنے کی اس فرسودہ رسم کو بلوچستان کے مشرقی اور شمال مشرقی علاقوں میں بلوچی میں ’آس آف‘ جبکہ پشتو زبان میں ’چُر‘ کہا جاتا ہے۔
موسیٰ خیل کے ڈپٹی کمشنر عبدالرزاق خجک نے بی بی سی اردو کو بتایا کہ انتظامیہ نے اس واقعے کا سختی سے نوٹس لیا ہے اور اس غیر قانونی اقدام کو سرانجام دینے والوں کے خلاف کاروائی کا آغاز کردیا گیا ہے۔
سرکاری حکام کے مطابق کوٹ خان محمد کے علاقے میں گلا خان نامی ایک شخص کے دکان میں چوری کا واقعہ پیش آیا تھا۔
چوری کا الزام آٹھ افراد پر لگایا تھا، جنھیں جرگے کے فیصلے کے مطابق بے گناہی ثابت کرنے کے لیے انگاروں سے گزرنا پڑا۔
وائرل ہونے والی ویڈیوز میں گزرنے سے پہلے مبینہ ملزمان گڑھے کے ایک کونے پر کھڑے ہوکر یہ کہتے ہوئے سنائی دیتے ہیں ’اگر میں نے گلا خان کی دکان میں چوری کی، اس میں شامل ہوں یا اس سے متعلق مجھے کوئی خبر ہو تو اللہ مجھے اس آگ میں جلائے۔‘
ویڈیو میں دیکھا جا سکتا ہے کہ مبینہ ملزمان ایک، ایک کر کے انگاروں سے گزرتے ہیں اور نکلنے کے ساتھ ہی وہاں موجود لوگ ان کو ایک چادر پر اٹھا کرلے جاتے ہیں اور ان کے پیروں پر کوئی چیز لگاتے ہیں۔
جب آٹھوں افراد انگاروں پر سے گزر جاتے ہیں تو وہاں پر موجود لوگ انھیں بلند آواز میں مبارکباد دیتے ہیں۔
ڈپٹی کمشنر موسٰی خیل عبدالرزاق خجک کا کہنا ہے کہ ملزمان کو انگاروں سے گزارنے کا واقعہ ضلع کے علاقے کوٹ خان محمد میں پیش آیا تھا، جو کہ ایک دور دراز علاقہ ہے۔
انھوں نے بتایا کہ انتظامیہ کے نوٹس میں آنے کے بعد اس غیر قانونی عمل کا فیصلہ کرنے والوں اور اسے سرانجام دینے والوں کے خلاف قانونی کارروائی کا آغاز کردیا گیا ہے۔
ڈپٹی کمشنر نے مزید بتایا کہ اب تک اس واقعے میں ملوث چار افراد کی گرفتاری عمل میں لائی جا چکی ہے جن میں ایک دکاندار اور انگاروں کو دہکانے والے افراد شامل ہیں ۔
ان کا کہنا تھا کہ دیگر افراد کی گرفتاری کے لیے کوششیں جاری ہیں ۔
بلوچستان میں بلوچ رسم و رواج پر تحقیق کرنے والے دانشور اور ادیب پناہ بلوچ نے بی بی سی اردو کو بتایا کہ 'بے گناہی ثابت کرنے کے لیے یہ رسم زیادہ تر مشرقی اور شمال مشرقی بلوچستان کے علاقوں میں ہوتی ہے۔'
انھوں نے بتایا کہ اس رسم کو بلوچی زبان میں ’آس آف‘ کہتے ہیں۔
وہ بتاتے ہیں کہ ’آس آگ کو کہتے ہیں اور آف پانی کو۔‘
اس رسم کے بارے میں انھوں نے مزید بتایا کہ ’آگ سے گزارنے کے لیے ایک گڑھا کھودا جاتا ہے، جس کی لمبائی چھ قدم ہوتی ہے جبکہ چوڑائی اور گہرائی دو دو فٹ ہوتی ہے۔ اس میں ایک فٹ تک انگارے ہوتے ہیں۔ ان انگاروں پر سے گزر کر بے گناہی ثابت کرنی ہوتی ہے۔‘
پناہ بلوچ کے مطابق بلوچستان کے مختلف قبائل کے ساتھ ساتھ دیگر صوبوں کے بھی کچھ علاقوں میں یہ رسم رائج ہے۔ ’بلوچستان کے ساتھ ملحقہ سندھ کے علاقوں میں اس فرسودہ رسم کو ’چربیل‘ یا ’چربیلی‘ کہا جاتا ہے۔‘
محقق کے مطابق اس رسم کی ادائیگی کے وقت ایک مذہبی عالم بھی وہاں موجود ہوتا ہے جو کہ انگاروں پر کچھ پڑھ کر ان پر کچھ سبز پتے پھینکتا ہے اور پھر ملزم کو وضو کر کے انگاروں سے گزرنا ہوتا ہے۔
وہ بتاتے ہیں کہ ’انگاروں پر سے گزرنے والے شخص کے پیروں کو زمین پر نہیں لگنے دیا جاتا بلکہ کوئی شخص اسے اوپر اٹھا کر اس کے پیروں کو تازہ زبح کیے جانے والے بکرے کے خون پر رکھتا ہے۔ اگر ان پیروں پر آبلے پڑ گئے ہوں تو وہ مجرم ہوتا ہے اور اگر ان پر آبلے نہ پڑیں تو وہ بے گناہ قرار دیا جاتا ہے۔‘
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
خیال رہے پاکستان میں ایسے واقعے اس سے قبل بھی سامنے آتے رہے ہیں۔
کچھ دن قبل ایک ایسا ہی واقعہ بلوچستان سے ملحقہ پنجاب کے ضلع ڈیرہ غازی خان میں آیا تھا جہاں چوری کے الزام میں  ایک شخص کو اپنی بے گناہی ثابت کرنے کے لیے ہاتھ میں گرم لوہا پکڑنا پڑا تھا۔
ضلعی انتظامیہ نے سزا دینے والے غیرقانونی جرگے کے تمام اراکین کے خلاف مقدمہ بھی درج کیا تھا۔
یہ واقعہ ڈیرہ غازی خان کی تحصیل تونسہ شریف کے قبائلی علاقے ’پگھلہ‘ میں گذشتہ ماہ پیش آیا تھا۔
مقامی حکام کے مطابق ایک مقامی شخص نے دوسرے پر سولر پلیٹس اور انورٹر چوری کرنے کا الزام عائد کیا تھا جس پر یہ معاملہ جرگہ کے سامنے پیش ہوا تو جرگے نے متفقہ فیصلہ دیا کہ جس شخص کو الزام کا سامنا ہے وہ اپنی بے گناہی ثابت کرنے کے لیے گرم لوہا ہاتھ میں پکڑے۔
اس علاقے میں رائج قبائلی روایات کے مطابق اگر الزام کا سامنا کرنے والا شخص بے گناہ ہو گا تو گرم لوہے سے اُس کے ہاتھ نہیں جھلسیں گے اور اگر گناہگار ہوا تو اُس کے ہاتھ جھلس جائیں گے۔
اس ایف آئی آر میں مقامی قبائلی عمائدین کے ساتھ ساتھ ایک ڈاکٹر کو بھی نامزد کیا گیا ہے جو مبینہ طور پر اُس جرگے کے رُکن تھے جس نے یہ فیصلہ صادر کیا۔
پولیٹکل اسسٹنٹ تیمور کمال نے بی بی سی کے ساتھ بات کرتے ہوئے کہا کہ جس شخص کے ہاتھ جرگے کے حکم جھلسائے گئے ہیں اُس نے ابھی تک پولیٹیکل انتظامیہ یا بارڈر پولیس کے پاس شکایت درج نہیں کروائی ہے۔ انھوں نے کہا کہ انتظامیہ کی معلومات کے مطابق یہ واقعہ پیش آیا ہے جو کہ قانون کی صریحاً خلاف ورزی ہے اور اسی بنیاد پر مقامی پولیٹیکل انتظامیہ اپنے طور پر اس کارروائی کو آگے بڑھائے گی۔
انھوں نے مزید کہا کہ جرگے کے حکم پر گرم لوہا پکڑنے کے باعث جس شخص کے ہاتھ جھلسے ہیں اُس کی والدہ  نے پولیس کو اپنے بیٹے کو ڈرانے دھمکانے اور اغوا کرنے کا مقدمہ درج کرنے کی درخواست دی ہے اور اس درخواست کو بھی انتظامیہ کی مدعیت میں درج مقدمے کا حصہ بنایا گیا ہے۔
پولیٹیکل اسسٹنٹ کے مطابق یہ واقعہ پانچ نومبر کو پیش آیا تھا تاہم اس کا مقدمہ تقریبا ایک ماہ بعد دو دسمبر کو درج کیا گیا ہے۔

### Article 153 ###
پاکستان کے سوشل میڈیا پر لاہور کی کنزیومر کورٹ کے اُس فیصلے پر بحث جاری ہے جس میں عدالت نے ایک کورئیر کمپنی کو حکم دیا تھا کہ وہ ایک متاثرہ صارف کو ایک لاکھ 24 ہزار روپے بطور ہرجانہ ادا کرے۔
دراصل کورئیر کمپنی نے صارف کی جانب سے بُک کروایا گیا قیمتی موبائل فون، واضح ہدایات کے باوجود ایک خاتون کی جگہ مرد کو ڈیلیور کر دیا تھا، جس کے بعد متاثرہ صارف نے یہ معاملہ عدالت میں لے جانے کا فیصلہ کیا۔
کنزیومر کورٹ کے فیصلے کے خلاف کورئیر کمپنی نے لاہور ہائی کورٹ میں اپیل بھی دائر کی تاہم عدالت عالیہ نے  کنزیومر کورٹ کا فیصلہ برقرار رکھا ہے۔
اس معاملے کی ابتدا کیسے ہوئی؟ یہ جاننے کے لیے ہمیں تقریباً تین برس پیچھے یعنی سنہ 2022 میں جانا پڑے گا۔
صارف صدیق گھمن نے سنہ 2022 میں ایک موبائل فون کوریئر کمپنی (ٹی سی ایس) کے ذریعے بُک کروایا۔
یہ بکنگ ’سیلف کلیکشن‘ کی بنیاد پر کی گئی تھی اور موبائل فون کی وصولی صدیق گھمن کی ’فیس بُک فرینڈ‘ شازیہ سعید (جسے مطلوبہ وصول کنندہ کہا گیا) نامی خاتون کے نام پر ہونی تھی۔ اس کا مطلب یہ تھا کہ اس موبائل فون کو اسی نام کی خاتون کو کوریئر کمپنی سے وصول کرنا تھا۔
اس کے علاوہ صدیق گھمن نے بھیجے گئے موبائل فون کی انشورنس بھی کروائی تھی۔
چند روز بعد شازیہ نے صدیق گھمن کو بتایا کہ انھوں نے موبائل فون کوریئر کمپنی سے وصول کر لیا ہے اور اس کے بعد انھوں نے صارف صدیق گھمن سے ہر طرح کا رابطہ منقطع کر دیا۔
جب رابطہ منقطع ہوا تو صدیق نے اس بات کی ٹی سی ایس سے تصدیق چاہی کہ انھوں نے موبائل فون کس کے حوالے کیا تھا۔
صدیق گھمن نے صحافی محمد زبیر کو بتایا کہ ’ٹی سی ایس والوں نے مجھے بتایا کہ موبائل شازیہ کے بھائی عامر کو دیا گیا تھا۔‘
’ٹی سی ایس نے مجھے یہ بھی بتایا کہ جب انھوں نے مطلوبہ نمبر پر رابطہ کیا تو ان کے پاس عامر نامی شخص آیا اور اس نے کہا کہ شازیہ ان کی بہن ہیں اور وہ یہاں نہیں آ سکتی ہیں۔ آپ موبائل دے دیں میں اس کو پہنچا دوں گا۔ تو ٹی سی ایس نے موبائل فون عامر کے حوالے کر دیا۔‘
صدیق گھمن مزید کہتے ہیں کہ ’میں نے تو سروس ہی اس بنیاد پر لی تھی کہ موبائل مطلوبہ شخص کی شناخت کر کے اس کے حوالے کیا جائے، نہ کہ کسی اور کو دیا جائے۔ اس پر میں نے ٹی سی ایس کو قانونی نوٹس بھجوایا کہ میرا موبائل مطلوبہ شخص کو نہیں دیا گیا اور غلط بندے کو دے دیا گیا۔‘
ان کا کہنا تھا کہ ’اس پر مجھے کہا گیا کہ موبائل واپس لے لیں (جو ٹی سی ایس والوں نے میری شکایت کے بعد عامر نامی شخص سے واپس لے لیا تھا) مگر میں نے ہرجانے کا مطالبہ کیا جو پورا نہ ہوا تو پہلے میں نے کنزیومر کورٹ اور پھر ہائی کورٹ لاہور میں مقدمہ کیا جہاں سے فیصلہ میرے حق میں آیا۔‘
صدیق گھمن کہتے ہیں کہ ’دراصل میں مثال قائم کرنا چاہتا تھا جس کے لیے میں نے برسوں محنت کی۔‘
واضح رہے کہ صدیق گھمن نے عدالت میں دلائل بھی خود دیے تھے۔
لاہور ہائی کورٹ کے فیصلے کے مطابق ٹی سی ایس کمپنی کے وکیل نے عدالت کو بتایا کہ ’واقعہ مدعی کی اپنی غلطی تھی کہ انھوں نے جس خاتون کو موبائل بھیجا تھا اس کے بارے میں انھیں کو کچھ معلوم نہ تھا۔‘
’موبائل اب کمپنی کے پاس موجود ہے جو کمپنی نے (عامر سے) واپس لے لیا تھا، لہذا نقصاں کا کوئی سوال پیدا نہیں ہوتا۔‘
تاہم لاہور ہائی کورٹ کے فیصلے میں کہا گیا کہ اپیل کنندہ کمپنی (ٹی سی ایس) نے تسلیم کیا کہ اس نے موبائل فون عامر کو دے دیا تھا جو اصل وصول کنندہ نہ تھا۔
فیصلے میں کہا گیا کہ مدعی نے خود پیش ہو کر دلائل دیے کہ وہ شازیہ سعید کو ذاتی طور پر نہیں جانتے تھے بلکہ وہ صرف اُس کے فیس بک فرینڈ تھے۔
’کمپنی وہ موبائل صرف اُس کو دینے کے پابند تھی جس کے بارے میں مدعی نے ہدایات دی گئی تھیں اور اگر وہ شخص (فیس بُک فرینڈ) جعلی تھیں تو کمپنی موبائل مدعی کو واپس بھیج دیتی۔‘
فیصلے میں کہا گیا ہے کہ مدعی نے پہلے صرف 24 ہزار روپے ہرجانہ مانگا تھا لیکن کوریئر کمپنی نے اسےعدالت کے چکر لگوائے، اس لیے ایک لاکھ 24 ہزار روپے ہرجانہ بالکل جائز ہے۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
لاہور ہائی کورٹ کے فیصلے میں کہا گیا کہ تمام دلائل سنے گئے اور ریکارڈ کا جائزہ لیا گیا۔ ’مدعی نے واضح ہدایات کے ساتھ ایک قیمتی موبائل فون ’سیلف کلیکشن‘ کے ذریعے بک کروایا تھا اور اس کی انشورنس فیس بھی ادا کی تھی۔‘
فیصلے میں کہا گیا کہ ’سیلف کلیکشن‘ کے تصور کا تقاضہ یہ ہے کہ پارسل صرف اور صرف سخت شناخت کی تصدیق کے بعد ہی اصل شخص کو دیا جائے، بالخصوص جب سامان قیمتی ہو اور انشورنس کور موجود ہو۔‘
’شناخت کی تصدیق نہ کرنا اور پارسل کسی غیر مجاز شخص کے حوالے کر دینا معاہدے کی خلاف ورزی بھی ہے اور غفلت بھی۔‘
فیصلے میں کہا گیا کہ دراصل جو دھوکہ دہی مدعی کے ساتھ ہوئی وہ اپیل کنندہ کمپنی کی اسی غفلت اور فرض سے انحراف کی وجہ سے ممکن ہو سکی۔
فیصلے میں کہا گیا کہ اپیل کنندہ کمپنی نے اپنی غلطی تسلیم کر لی اور یہ بھی مانا کہ جعلی شخص نے اپنی غلطی تسلیم کرتے ہوئے موبائل فون واپس کر دیا۔
فیصلے میں کہا گیا کہ ’اس لیے یہ بالکل غیر متعلق ہے کہ اصل وصول کنندہ جعلی تھیں اور مدعی دھوکہ کھا گیا۔ یہ دلیل اپیل کنندہ کمپنی کو اپنے فرضِ میں احتیاط سے بری الذمہ نہیں کر سکتی۔ سروس فراہم کرنے والے، بالخصوص لاجسٹکس اور انشورڈ سامان سے متعلق اداروں کا فرض ہے کہ وہ ایسی لغزشیں رونما نہ ہونے دیں۔ کسی نامعلوم تیسرے فریق کے بہانے پر بغیر دستاویزی تصدیق کے بھروسہ کرنا کنزیومر پروٹیکشن کے معقول معیار کی صریح خلاف ورزی ہے۔‘
فیصلے میں مزید کہا گیا کہ مذکورہ بالا حقائق اور اپیلنٹ کمپنی کی تسلیم شدہ غلطی کی روشنی میں موبائل فون کا بعد میں واپس مل جانا اس خلاف ورزی کو ختم نہیں کرتا اور نہ ہی ہرجانے کے دعوے کو کمزور کرتا ہے، بالخصوص جب مدعی کو ذہنی اذیت، تاخیر، پریشانی اور قانونی کارروائی کا سامنا کرنا پڑا۔ لہٰذا کنزیومر کورٹ کا فیصلہ غلط نہیں۔‘
سپریم کورٹ آف پاکستان کے وکیل ظفر اقبال ایڈووکیٹ کا کہنا تھا کہ لاہور ہائی کورٹ کا یہ فیصلہ صرف ایک کوریئر کمپنی کے خلاف کارروائی نہیں بلکہ پاکستان میں صارف کے تحفظ کے قانونی فریم ورک کی واضح توثیق ہے۔
’عدالت نے واضح کیا کہ صارف اور سروس فراہم کرنے والے کے درمیان طے شدہ شرائط کی خلاف ورزی نہ صرف نجی کوتاہی ہے بلکہ یہ قانوناً قابلِ گرفت اقدام بھی ہے، خصوصاً جب معاملہ قیمتی اور بیمہ شدہ سامان کا ہو۔‘
ظفر اقبال ایڈووکیٹ کا کہنا تھا کہ عدالت نے بالواسطہ طور پر آئینِ پاکستان کے آرٹیکل 4 اور آرٹیکل 9 کو بھی تقویت دی۔
’آرٹیکل 4 شہری کے ساتھ قانون کے مطابق برتاؤ کی ضمانت دیتا ہے جبکہ آرٹیکل 9 زندگی کے حق میں ذہنی سکون، وقار اور معاشی تحفظ کو بھی شامل کرتا ہے۔ کسی صارف کو غیر یقینی، ذہنی اذیت اور قانونی دھکم پیل میں مبتلا کرنا ان آئینی اصولوں کے منافی ہے۔‘
ان کا کہنا تھا کہ اس فیصلے میں یہ اصول بھی واضح کیا گیا کہ صارف کی سادہ لوحی یا کسی تیسرے فرد کی دھوکہ دہی، سروس فراہم کرنے والے ادارے کو اپنی ذمہ داری سے بری الذمہ نہیں کرتی۔
’کوریئر اور لاجسٹکس کمپنیاں محض درمیانی واسطہ نہیں بلکہ وہ مکمل طور پر صارف کے اعتماد اور محفوظ ترسیل کی ذمہ دار ہوتی ہیں۔‘
ظفر اقبال ایڈووکیٹ کا کہنا تھا کہ ’مجموعی طور پر یہ فیصلہ تمام سروس فراہم کنندگان کے لیے ایک واضح پیغام ہے کہ صارف کا تحفظ محض اخلاقی نہیں بلکہ قانونی اور آئینی ذمہ داری ہے۔ یہ فیصلہ مستقبل میں کنزیومر کورٹس اور اعلیٰ عدالتوں میں صارفین کے حق میں ایک مضبوط حوالہ بن چکا ہے۔‘
نیٹ ورک فار کنزومیر پاکستان کے چیف ایگزیکٹیو ندیم اقبال کے مطابق دھوکہ دہی یا سروس میں کوتاہی کی صورت میں سب سے پہلے صارف تمام شواہد محفوظ کرے، جن میں رسیدیں، ٹریکنگ نمبر، ای میلز، واٹس ایپ پیغامات اور کمپنی سے ہونے والی گفتگو کا ریکارڈ شامل ہے کیونکہ یہ ثبوت عدالت میں صارف کے مؤقف کی بنیاد بنتے ہیں۔
ان کا کہنا تھا کہ اس کے بعد متعلقہ کمپنی کو تحریری قانونی نوٹس بھجوایا جائے، جس میں واضح طور پر دھوکہ دہی، نقصان اور ہرجانے کا مطالبہ درج ہو۔ اگر کمپنی جواب نہ دے یا ذمہ داری قبول نہ کرے تو یہ بات صارف کے حق میں جاتی ہے۔
ان کا کہنا تھا کہ اگلا مرحلہ ضلع کی کنزیومر کورٹ سے رجوع کرنا ہوتا ہے اور پاکستان کے تمام صوبوں میں ضلعی سطح پر کنزیومر کورٹس موجود ہیں۔
ان عدالتوں میں صارف خود بھی درخواست دائر کر سکتا ہے اور وکیل کا ہونا لازمی نہیں جبکہ اپنی درخواست میں نقصان، ذہنی اذیت اور عدالتی اخراجات کا ذکر بھی کیا جا سکتا ہے۔

### Article 154 ###
شادی کے وقت سارہ کی عمر محض21 برس تھی۔ جس شخص سے ان کی زبردستی شادی کی گئی اس نے شادی کے فوراً بعد ان سے برا سلوک شروع کر دیا۔ سارہ کو بے بسی کے احساس نے گھیر لیا۔۔۔ وہ دنیا سے الگ تھلگ اور تنہائی میں گھری ہوئی تھی۔
سارہ  بتاتی ہیں کہ وہ مجھے ڈرانے کے لیے میرے چہرے کے قریب لائٹر جلاتا اور کہتا ’میں تمہیں جلا دوں گا۔‘‘
سارہ کا سسرال برطانیہ میں تھا اور 2022 میں وہ بھی اپنے شوہر اور سسرال کے ساتھ رہنے کے لیے پاکستان سے برطانیہ چلی گئیں جہاں ان کے شوہر کا رویہ اور بھی برا ہو گیا۔
سارہ کے والدین نے ان سے جس خوشگوار ازدواجی زندگی کا وعدہ کیا تھا اس کے برعکس ان کے شوہر نے انھیں مارنا پیٹنا شروع کر دیا اور سسرال والوں نے نوکرانی کی طرح کام کرنے پر مجبور کیا۔
جب کسی شادی میں ایک یا دونوں افراد اپنی مرضی سے شامل نہ ہوں اور انھیں دباؤ یا ظلم کے ذریعے مجبور کیا جائے تو اسے جبری شادی کہا جاتا ہے۔
برطانیہ میں 2014 میں اینٹی سوشل بیہیویئر، کرائم اینڈ پولیسنگ ایکٹ کے تحت ایسی شادیاں غیر قانونی قرار دی گئیں اور اس جرم میں سزا سات سال تک قید ہو سکتی ہے۔
گذشتہ سال کراؤن پروسیکیوشن سروس کے اعداد و شمار کے مطابق اس جرم کے تحت 30 مقدمات چلائے گئے جن میں سے 16 میں سزا ہوئی۔
لیکن کرما نروان جیسی فلاحی تنظیمیں، جو جبری شادی سے متاثرہ خواتین کی مدد کرتی ہیں، کا کہنا ہے کہ درج کیے گئے کیس متاثرین کی صحیح تعداد کی عکاسی نہیں کرتے۔
ڈربی میں قائم یہ خیراتی تنظیم کہتی ہے کہ اسے پچھلے سال 624 کالز موصول ہوئیں جو ہوم آفس کے فورسڈ میرج یونٹ کی ریکارڈ کردہ 229 کالز سے تقریباً تین گنا زیادہ ہیں۔
ہم نے سارہ کا نام تبدیل کر دیا ہے اور برطانیہ میں جس جگہ انھیں لایا گیا تھا اس کا ذکر نہیں کیا تاکہ ان کی شناخت محفوظ رہ سکے۔
سارہ پہلی بار برطانیہ کا دورہ کر رہی تھیں، وہ انگریزی زبان نہیں بولتی تھیں اور ملک کے بارے میں بہت کم جانتی تھیں۔
وہ یاد کرتی ہیں کہ خاندان اور دوستوں نے انھیں یقین دلایا کہ انگلینڈ میں ان کی زندگی ’بہتر‘ ہو گی اور چند ہفتوں کے لیے واقعی ان کا رشتہ بہتر ہونے لگا تھا۔
سارہ کہتی ہیں کہ ’پھر آہستہ آہستہ ہر چیز پر پابندی لگنا شروع ہو گئی، باہر مت جاؤ، یہ مت کرو، ایسا مت کرو، کوئی کام نہ کرو، بس گھر رہو۔‘
وہ مزید بتاتی ہیں کہ انھیں کہا گیا کہ اگر کبھی بھی وہ گھر کی حدود سے باہر گئیں تو برطانیہ کے لوگ ان کا ریپ کر سکتے ہیں یا قتل کر سکتے ہیں۔
سارہ کہتی ہیں کہ ’برطانیہ میں مجھے کہا گیا کہ تم باہر نہیں جا سکتیں، اگر اکیلے باہر گئیں تو تمہارا ریپ ہو جائے گا،  دن ہو یا شام، اکیلے مت جانا۔‘
سارہ اچانک غیر ارادی طور پر غلامی جیسی زندگی گزارنے پر مجبور ہو گئیں۔
وہ بتاتی ہیں کہ سسرال نے انھیں نوکرانی کی طرح گھریلو کام کرنے پر مجبور کیا اور گھر سے باہر جانے کی اجازت نہیں دی۔
سارہ کہتی ہیں کہ ان کی ساس انھیں ’نوکرانی‘ کہہ کر پکارتی تھیں۔
ان کی حالت اس وقت مزید خراب ہو گئی جب شوہر نے جسمانی تشدد شروع کر دیا۔
وہ کہتی ہیں کہ ’کبھی وہ مجھ پر چیزیں پھینکتا، مجھے دھکا دیتا، کبھی مجھے لاتیں مارتا۔‘
سارہ کے لیے حالات اس وقت اور بھی ناقابل برداشت ہو گئے جب انھیں معلوم ہوا کہ ان کے شوہر اور سسرال والوں نے ان کے فون کا وائی فائی بند کر دیا ہے۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
دوستوں اور گھر والوں سے رابطہ نہ ہونے پر اور ڈر اور تنہائی میں گھری ہوئی سارہ کہتی ہیں کہ انھوں نے ہمت کر کے اپنے شوہر سے پوچھا کہ ان کے فون کا وائی فائی کیوں بند ہے۔
اس کا نتیجہ تباہ کن تھا۔
وہ بتاتی ہیں کہ شوہر غصے میں آگ بگولا ہو گیا۔۔۔ ٹی وی ریموٹ اور چابیاں ان پر پھینکیں جو ان کے چہرے پر لگیں۔
سارہ کہتی ہیں کہ ’اس نے میرا گلا پکڑا۔ مجھے دیوار سے مارا۔ اس نے میرے سر پر تین سے چار بار مارا۔‘
انھیں لگا کہ وہ دم گھٹنے سے مر جائیں گی۔
سارہ کو یاد ہے کہ ان کی ساس یہ سب ہوتا ہوا دیکھتی رہیں اور بس یہ کہا کہ انھیں خاموش رہنا چاہیے تھا۔
سارہ کے مطابق اسی رات ان کے شوہر نے ’دروازے کے پاس سو کر پہرہ دیا تاکہ میں باہر نہ جا سکوں۔‘
سارہ کو یاد ہے کہ شوہر کے حملے کے بعد وہ کتنی ڈری ہوئی تھیں، اس حملے کے نتیجے میں ان کا چہرہ سوج گیا تھا۔
وہ کہتی ہیں ’مجھے نہیں معلوم میں نے کیا کیا یا کیسے کیا لیکن میں نے ساری رات سوچنے اور روتے رہنے کے بعد صبح چھ بجے پولیس کو کال کر دی۔‘
پانچ منٹ بعد سارہ نے پولیس اہلکاروں کو دروازے پر دستک دیتے سنا۔
انھیں یاد ہے کہ ایک اہلکار اوپر آیا اور ان کے بیڈروم میں داخل ہوا جہاں وہ ایک کونے میں سمٹ کر بیٹھی تھیں۔
سارہ کہتی ہیں ’جب وہ آیا اور مجھے دیکھا، میرا جسم کانپ رہا تھا۔ میں سرد تھی، دل کی دھڑکن تیز تھی اور بلڈ پریشر کم تھا۔‘
پولیس نے سارہ کو سسرال کے گھر سے نکالا اور وہ دسمبر 2022 میں لیڈز کے ایک شیلٹر میں پناہ لینے میں کامیاب ہو گئیں۔
سارہ کے شوہر کو گرفتار کیا گیا لیکن وہ کہتی ہیں کہ انھوں نے مزید کوئی کارروائی نہیں کروائی کیونکہ انھیں پاکستان میں اپنے خاندان کی حفاظت کا خوف تھا۔ لہذا ان پر کسی بھی جرم کا الزام نہیں لگایا گیا۔
آخر کار پچھلے سال جولائی میں سارہ نے اپنے ظالم شوہر سے طلاق لے لی۔
وہ کہتی ہیں کہ وہ پاکستان واپس نہیں جانا چاہتیں کیونکہ وہاں طلاق یافتہ خواتین کو اچھی نظر سے نہیں دیکھا جاتا اور انھیں فکر تھی کہ انھیں دوبارہ شادی پر مجبور کیا جائے گا۔
سارہ کہتی ہیں ’خاندان والے کسی نہ کسی طرح خاتون کو دوبارہ شادی کے لیے مجبور کر دیتے ہیں۔‘
اب سارہ کو برطانیہ میں سیٹلڈ سٹیٹس حاصل ہے، وہ انگلش سیکھ رہی ہیں اور ڈربی شائر کے علاقے میں اپنی زندگی دوبارہ جینا شروع کر رہی ہیں۔
سارہ نے جبری شادی کو روکنے کی اپیل کی ہے۔ وہ کہتی ہیں ’زبردستی شادی کر کے آپ دوسرے شخص کی زندگی برباد کر رہے ہیں۔‘
’صرف لڑکی کی زندگی نہیں برباد ہوتی، لڑکوں کی زندگی بھی برباد ہوتی ہے۔ ہمیں پہلے سوچنا چاہیے، دیکھنا چاہیے، سمجھنا چاہیے۔‘
سارہ برطانیہ میں زبردستی شادی کے متاثرین میں سے ایک ہیں۔ متاثرہ افراد کی تعداد کا تعین کرنے کے لیے فی الحال کوئی قابل اعتماد اعداد و شمار موجود نہیں۔
اس صورتحال کو بدلنے کے لیے ہوم آفس نے کہا ہے کہ وہ غیرت پر مبنی بدسلوکی سے نمٹنے کے اقدامات کے ایک حصے کے طور پر، جبری شادیوں کی سطحوں کو دیکھنے کے لیے تحقیق کا آغاز کرے گا تاکہ معلوم ہو سکے کہ جبری شادی کتنی عام ہے۔
یہ محکمہ ناٹنگھم یونیورسٹی اور برمنگھم یونیورسٹی کے پروفیسرز کی ایک ٹیم کے ساتھ مل کر کام کر رہا ہے تاکہ اس کام کے لیے ایک ڈیٹا ٹول تیار کیا جا سکے۔
پروفیسر ہیلن مک کیب جو یونیورسٹی آف ناٹنگھم میں سیاسی تھیوری کی پروفیسر ہیں، کہتی ہیں کہ ’ہم نے حکومت کو تجویز دی کہ انھیں کچھ نئے ڈیٹا کی ضرورت ہے۔‘
پروفیسر مک کیب کہتی ہیں کہ یہ انگلینڈ اور ویلز میں اپنی نوعیت کی پہلی ’پریوی لینس سٹڈی‘ ہو گی اور اس سے یہ معلوم کرنے میں مدد مل سکتی ہے کہ کتنے لوگ متاثر ہیں، کیا جبری شادیاں بڑھ رہی ہیں اور پالیسی کو کس طرح بہتر بنایا جا سکتا ہے تاکہ اسے کم کیا جا سکے۔
وہ مزید کہتی ہیں کہ ’جب تک ہمیں معلوم نہیں کہ کتنے لوگ متاثر ہیں اور ہمارے پاس متاثرہ لوگوں کی بنیادی معلومات موجود نہ ہوں، ہم نہیں بتا سکتے کہ پولیس کو اپنے طریقہ کار میں تبدیلی لانی چاہیے یا کراؤن پروسیکیوشن سروس یا کسی اور ادارے کو کوئی اقدام اٹھانا چاہیے۔‘
ہوم آفس یونیورسٹیوں کی فیزیبیلٹی سٹڈی کو بنیاد بنا کر اس ٹول کی جانچ کرے گا اور اس میں بہتری لائے گا تاکہ جبری شادیوں اور خواتین کے جنسی اعضا کاٹے جانے (ایف جی ایم) کے اعدودشمار معلوم ہو سکیں۔
یہ سٹڈی مارچ تک مکمل ہونے کی توقع ہے اور اس کا مقصد حکومت کو مسئلے کے دائرہ کار کو سمجھنے اور درکار وسائل کی نشاندہی کرنے میں مدد کرنا ہے۔
خواتین و لڑکیوں کے خلاف تشدد پر کام کرنے والی وزارت کے وزیر جیس فلپس نے ایک بیان میں کہا کہ ’یہ حکومت قوانین اور دیگر اقدامات متعارف کرا رہی ہے تاکہ اس ظالمانہ قسم کے تشدد سے نمٹا جا سکے اور فرنٹ لائن عملے کے لیے واضح رہنمائی دے رہی ہے کہ انھیں ان جرائم کو مکمل سنجیدگی کے ساتھ لینا چاہیے۔‘
’ان جرائم کا ارتکاب کرنے والوں کے لیے میرا پیغام واضح اور سیدھا ہے، ہم آپ کو انصاف کے کٹہرے میں لائیں گے۔‘

### Article 155 ###
بیجنگ کی جانب سے اس بیان کے بعد کہ ’شکسگام وادی‘ چین کا حصہ ہے انڈیا میں پاکستان اور چین کے درمیان 1963 میں طے پائے جانے والے سرحدی معاہدے کا چرچا ہو رہا ہے۔
رواں ہفتے سوموار کے روز، چینی وزارتِ خارجہ کے ترجمان نے کشمیر کی شکسگام وادی پر نئی دہلی کے دعوے کو مسترد کرتے ہوئے کہا تھا کہ یہ علاقہ ’چین کا حصہ ہے۔‘
انڈیا کے خبر رساں ادارے ’پریس ٹرسٹ آف انڈیا‘ کے نمائندے کی جانب سے شکسگام ویلی میں جاری انفراسٹرکچر منصوبوں پر انڈیا کی تنقید کے متعلق سوال پر چینی وزارتِ خارجہ کی نمائندہ ماؤ نِنگ کا کہنا تھا کہ ’چین کو اپنے علاقے کے اندر انفراسٹرکچر کی تعمیر کا پورا حق حاصل ہے۔‘
چین کی جانب سے اس بیان کے بعد جہاں ایک جانب حکمران جماعت کو تنقید کا سامنا ہے وہیں دوسری طرف انڈین حکام ایک بار پھر پاکستان اور چین درمیان طے پائے جانے والے سرحدی معاہدے کو ’غیر قانونی‘ قرار دے رہے ہیں۔
انڈیا میں حزبِ اختلاف کی جماعت کانگریس سے تعلق رکھنے والے رکنِ اسمبلی ڈاکٹر سید ناصر حسین کا کہنا ہے کہ بیجنگ کا یہ ایک ایسے وقت میں سامنے آیا ہے جب چینی کمیونسٹ پارٹی کا ایک وفد نئی دہلی میں حکمران جماعت بھارتیہ جنتا پارٹی کے ہیڈ کوارٹر کا دورہ کر رہی ہے۔
منگل کے روز اپنے ایکس اکاؤنٹ  سے جاری ایک بیان میں ڈاکٹر ناصر حسین کا کہنا تھا ’ایسے وقت میں جب چینی فوجی اور انجینئر زمینی حقائق کو تبدیل کر رہے ہیں اور بیجنگ کھلے عام انڈیا کی سرحدوں کو چیلنج کر رہا ہے، سیاسی ہم آہنگی کا اس طرح سے اظہار قوم اور دنیا کے لیے پریشان کن سگنل بھیجتے ہیں۔‘
دوسری جانب انڈیا کے آرمی چیف کا کہنا ہے کہ نئی دہلی پاکستان اور چین کے درمیان ہونے والے 1963 کے سرحدی معاہدے کو ’غیر قانونی‘ سمجھتا ہے۔
منگل کے روز انڈین فوج کی سالانہ پریس کانفرنس کے دوران جنرل اوپیندر دویدی نے کہا کہ جہاں تک شکسگام ویلی کا تعلق ہے، ’انڈیا پاکستان اور چین کے درمیان 1963 میں ہونے والے معاہدے کو غیر قانونی سمجھتا ہے اور اس تناظر میں ویلی میں ہونے والی کسی بھی طرح کی سرگرمی کو تسلیم نہیں کرتے۔‘
انڈیا کے زیرِ انتظام لداخ کے لیفٹیننٹ گورنر کویندر گپتا کا کہنا ہے کہ ’چین اکثر ایسے بیانات دیتا رہتا ہے، اور وہ بار بار ایسا کرتا رہتا ہے، تاہم 1994 کی قرارداد کے مطابق جموں و کشمیر مکمل طور پر ہمارا ہے۔ پاکستان کو یہ بات واضح طور پر سمجھنے کی ضرورت ہے۔‘
پاکستان، انڈیا اور چین کے درمیان سرحدی علاقے کو لے کر تنازع کیا ہے اور بیجنگ اور اسلام آباد کے درمیان 1963 کا معاہدہ کیا ہے جسے نئی دہلی غیر قانونی قرار دیتا ہے؟
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
سنہ 1950  کی دہائی میں ’ہندی-چینی بھائی بھائی‘ کا  شور تھا۔ سردجنگ کے عروج پر تازہ تازہ عوامی جمہوریہ بنے کمیونسٹ چین کو امریکہ کی جانب جھکے پاکستان کے بجائے سوویت یونین سے جڑا انڈیا زیادہ بھایا تھا۔
سو یہ کم ہی کسی نے سوچا ہوگا کہ اگلی ہی دہائی میں اس کا پاکستان سے ایک ایسا معاہدہ  ہوگا کہ یہ دونوں ملک ’فولادی بھائی‘ اور ’تمام موسموں کے دوست‘ بن جائیں گے۔
اینڈریو سمال اپنی کتاب ’دی چائنا-پاکستان ایکِسس: ایشیاز نیو جیوپالیٹکس‘ میں لکھتے ہیں کہ 1950 کی دہائی کے اوائل میں بیجنگ کا قریبی ساتھی پاکستان نہیں بلکہ انڈیا تھا۔
’چین اور انڈیا کے تعلقات کم از کم چند سال ’ہندی-چینی بھائی بھائی‘ کے نعرے کی بلند ترین سطح پر تھے۔‘ یہاں تک کہ چین نے انڈیا کے ساتھ اپنے سرحدی تنازع پر مذاکرات اور ایک دوسرے کے زیرِانتطام علاقوں کے تبادلے سے اسے حل کرنے کی تجویز بھی پیش کی۔
مغرب میں چین کے زیرِانتظام اکسائی چِن کو انڈیا لداخ کا حصہ کہتا ہے جسے اس نے چھ سال پہلے ایک متنازع اقدام اٹھاتے ہوئے کشمیر سے علیحدہ یونین علاقے کا درجہ دیا۔
مشرق میں انڈیا میں برطانوی دور میں بنی مکماہون لائن پر اختلاف کے باعث انڈیا اروناچل پردیش کو اپنا حصہ مانتا ہے، مگر چین اسے تسلیم نہیں کرتا اور اسے تبت کے خودمختار خطے کا حصہ ’ژانگنان‘ قرار دیتا ہے۔
لیکن جزوی طورپر کشمیر کے ہمالیائی خطے سے جڑے اسی تنازع، جسے عمومی طور پر صرف پاکستان اور انڈیا کے مابین کشیدگی اور جنگوں کی وجہ سمجھا جاتا ہے، کے تناظر میں حال ہی میں پاکستانی افواج کے ترجمان احمد شریف چودھری نے ایک  پریس بریفنگ میں کہا کہ ’کشمیر ایک بیرونی مسئلہ ہے جو تین ممالک پاکستان، انڈیا اور چین کے درمیان ہے۔‘
رونگ شِنگ گوؤ کی کتاب ’ٹیریٹوریل ڈسپیوٹس اینڈ کنفلکٹ مینیجمنٹ‘، کے مطابق کشمیر کا انڈیا کے پاس 45.62 فیصد، پاکستان  کے پاس 35.15 فیصد اور چین کے پاس 19.23 فیصد حصہ ہے۔
اس تنازع نے تب جنم لیا تھا جب برطانیہ کی ہندوستان پر حکومت تھی۔
جدید جنوبی ایشیا کے مؤرخ ڈاکٹر یعقوب خان بنگش کے مطابق مہاراجا رنجیت سنگھ کی موت کے بعد سکھ سلطنت کمزور پڑی تو انگریزوں نے اس کے خلاف اپنی پہلی جنگ کے بعد 16 مارچ 1846 کو امرتسر معاہدے کے تحت کشمیر کی وادی جموں کے راجا گلاب سنگھ کو 75 لاکھ روپے میں فروخت کر دی۔
بی بی سی سے بات کرتے ہوئے ڈاکٹر بنگش کا کہنا تھا کہ یوں ریاست جموں وکشمیر کی تشکیل ہوئی تو اس کی مشرقی سرحد کا تعین نہیں ہوا تھا۔
’تبت اور سنکیانگ کی طرف یہ سرحد بنجر اور بے آباد تھی، سو اس کے بارے میں کوئی زیادہ فکرمند بھی نہیں تھا۔‘
انڈیا اور پاکستان کے درمیان، اور لداخ کے کنارے پر انڈیا اور چین کے درمیان متنازع سرحدی علاقوں کا احاطہ کرتی اپنی کتاب ’وائٹ ایز دی شراؤڈ: انڈیا، پاکستان اینڈ وار آن دی فرنٹیئرز آف کشمیر‘ میں جنوبی ایشیا کی ماہر مایرا میکڈونلڈ لکھتی ہیں کہ جب ہندوستان میں برطانوی حکام نے اس  سرحد کے تعین کی کوشش کی تو سلطنت چین زوال پذیر تھی۔
’برطانیہ نے مختلف تجاویز پر غور کیا، جن میں 1865 کی ارداغ-جانسن لائن شامل تھی، جو اکسائی چن کے بیشتر حصے کو لداخ میں شامل کرتی تھی، اور 1899 کی میکارٹنی-میکڈونلڈ لائن، جو نسبتاً محتاط تجویز تھی۔ لیکن یہ تجاویز کبھی بین الاقوامی سطح پر منظور نہ ہو سکیں۔‘
’سو انگریز اس میں ناکام رہے اور ایک الجھی ہوئی میراث چھوڑ گئے۔‘
انفارمیشن ٹیکنالوجی یونیورسٹی، لاہور کے ہیومینیٹیزاینڈ سوشل سائینسز کے ڈین ڈاکٹر بنگش بتاتے ہیں کہ 1865 کی ارداغ۔جانسن لائن سے لے کر 1914 کی مکماہون لائن تک سرحد کا جو بھی تعین ہوا ایک دوسرے سے مختلف تھا۔
’کبھی ہندوستان کی برطانوی حکومت کسی حصے کو جموں و کشمیر کا حصہ قرار دیتی تو کبھی کسی اور کو۔ یہ  الجھاؤ بھی رہا کہ اگرچہ تبت کو اس عمل میں بہت بار شریک کیا گیا مگر چین کی حکومت جو سنکیانگ میں تھی، کے ساتھ  شاذ و نادر ہی بات چیت ہوئی کہ سرحد کیا ہوگی۔‘
اسی لیے چین نے شمال مشرقی کشمیر میں برطانوی دور کی ان سرحدی لکیروں کو کبھی تسلیم نہیں کیا  اور سنہ 1949 میں چین میں کمیونسٹ حکومت کے قیام کے بعد بھی یہی موقف برقرار رہا۔
بنگش کہتے ہیں کہ چین کا کہنا تھا کہ اس کی بیجنگ میں حکومت کا ہندوستان کی حکومت کے کسی عہدیدار سے کوئی معاہدہ نہیں ہوا کہ باؤنڈری کیا ہوگی، نہ مشرق میں، نہ مغرب میں۔
میکڈونلڈ لکھتی ہیں کہ ’جب برطانوی راج ختم ہوا تو برطانوی نقشوں پر اکسائی چن کی کوئی واضح سرحد موجود نہ تھی۔‘
انڈیا اور چین دونوں نے اکسائی چن پر دعویٰ کر دیا، جو اس وقت ’نو مینز لینڈ‘ یعنی بے مالک علاقہ تھا۔
صحافی نیول میکسویل نے اپنی کتاب ’انڈیاز چائنا وار‘ میں لکھا ہے کہ انڈیا  کے  وزیرِ اعظم جواہر لعل نہرو کا   موقف یہ تھا کہ اکسائی چن صدیوں سے لداخ کے علاقے کا حصہ رہا ہے۔
’چینی وزیرِ اعظم ژو این لائی کا کہنا یہ تھا کہ مغربی سرحد کبھی باضابطہ طور پر متعین نہیں کی گئی، اورمیکارٹنی-میکڈونلڈ لائن جس کے تحت اکسائی چن کا کچھ حصہ چینی سرحد کے اندر آتا ہے وہ واحد سرحدی تجویز تھی جو کسی چینی حکومت کو دی گئی تھی۔‘
’انھوں نے یہ دعویٰ بھی کیا کہ اکسائی چن پہلے ہی چین کے زیرِ انتظام ہے، اور مذاکرات میں موجودہ زمینی حقائق کو مدِنظر رکھا جانا چاہیے۔‘
انسائیکلوپیڈیا بریٹانیکا کے لیے اپنی تحقیق میں آدم زیدان لکھتے ہیں کہ چین نے تبت اور سنکیانگ پر اپنا کنٹرول مضبوط کرنے کے بعد لداخ کے شمال مشرقی علاقوں میں پیش قدمی کی۔
’اس پیش قدمی کا مقصد اکسائی چن کے علاقے سے گزرتی ایک فوجی سڑک کی  تعمیر تھا، جو 1956–57 میں مکمل ہوئی۔ اس سڑک  سے سنکیانگ اور مغربی تبت کے درمیان مواصلات بہتر ہوئے اور چین کوانڈیا اور تبت کے درمیان کئی اہم دروں پر کنٹرول بھی حاصل ہوا۔‘
اپنی رپورٹ ’ری ڈرائنگ دی میپس اِن کشمیر‘ میں جرمن ادارے ایس ڈبلیو پی سے تعلق رکھنے والے کرسچن ویگنر اور اینجلا اسٹینزل لکھتے ہیں کہ 1959 میں چینی وزیر اعظم ژو این لائی نے تجویز دی کہ دونوں ممالک ایک دوسرے سے کچھ علاقوں پر حق چھوڑ کر تبادلہ کریں، یعنی چین کو اکسائی چن دیا جائے اور وہ شمال مشرقی انڈیا (موجودہ ریاست اروناچل پردیش) پر اپنے دعوے سے دستبردار ہو جائے۔
مگر انڈیا کی حکومت نے یہ تجویز مسترد کر دی۔
زیدان لکھتے ہیں کہ ’انڈیا کو سڑک کے بارے میں تاخیر سے علم ہوا، جس کے بعد دونوں ممالک کے درمیان سرحدی جھڑپیں شروع ہو گئیں، جو بالآخراکتوبر 1962 کی چین-انڈیا جنگ پر منتج ہوئیں۔ اس جنگ کے بعد سے لداخ کا شمال مشرقی حصہ چین  کے پاس ہے۔‘
جرمن ادارے کی رپورٹ کے مطابق ’سنہ 1988کے بعد جب  انڈیا اور چین کے تعلقات میں بہتری آئی تو سرحدی مسئلہ دوبارہ مرکزِ نگاہ بنا۔‘
’سنہ 1993 کے معاہدے کے تحت موجودہ لائن آف ایکچوئل کنٹرول کو تسلیم کیا گیا، جو ایک ’لائن‘ کے بجائے دراصل باہمی طور پر تسلیم شدہ گشت کے راستوں اور فوجی چوکیوں کا علاقہ ہے۔
مگرپانچ اگست 2019 کو انڈیا کی حکومت نے ریاست جموں و کشمیر کو ختم کر کے دویونین علاقوں میں تقسیم کر دیا۔
اس کے ردِعمل میں 4 اگست 2020 کو پاکستان نے ایک نیا نقشہ جاری کیا جس میں پورے کشمیر کو پاکستان کا حصہ دکھایا گیا۔
چینی وزارتِ خارجہ کی ترجمان، ہوا چھون اینگ نے ایک پریس بریفنگ میں کہا کہ ’حال ہی میں بھارت نے اپنی داخلی قانون سازی کو یک طرفہ تبدیل کر کے چین کی علاقائی خودمختاری کو نقصان پہنچایا ہے۔ یہ عمل ناقابلِ قبول ہے اور اس کا کوئی قانونی جواز نہیں۔‘
جرمن ادارے کی  رپورٹ میں لکھا ہے کہ ستمبر 2020 کے آخر میں چین نے بھی لداخ/اکسائی چن کے معاملے میں بھارت کے ساتھ سٹیٹس کو ختم کر دیا۔
’یہ تمام اقدامات اشارہ کرتے ہیں کہ کشمیر تنازع اب ایک نئے مرحلے میں داخل ہو چکا ہے — ایسا مرحلہ جہاں چین اور پاکستان ممکنہ طور پر زیادہ قریبی تعاون اختیار کر سکتے ہیں۔‘
پاکستان اور چین میں بھی کچھ سرحدی علاقوں پر اختلاف تھا۔
انڈیا کے دانشور ، قانون دان اور تاریخ دان اے جی نورانی ایک میگزین فرنٹ لائن  میں 20 اکتوبر 2006 کو شائع ہونے والے اپنے ایک مضمون میں لکھتے ہیں کہ نومبر 1959 میں جب پاکستان نے مذاکرات کی پیشکش کی تو اُسے چین کا سردمہری اور شکوک سے بھرا رویہ دیکھنے کو ملا۔
’چین، امریکا کے اتحادی پاکستان کے بجائے انڈیا  کو ترجیح دیتا تھا۔ پاکستان کی اس پیشکش کا جواب دینے میں چین نے پورا ایک سال لگا دیا، اور بالآخر 8 دسمبر 1960 کو ردعمل ظاہر کیا۔‘
’فیسنگ دی ٹرتھ‘ کے عنوان کے تحت اس مضمون میں لکھا ہے کہ پاکستان کے فوجی حکمران ایوب خان نے اپنی خودنوشت  ’فرینڈز ناٹ ماسٹرز‘ میں لکھا ہے کہ دسمبر 1961 میں چینی سفیر نے اقوام متحدہ میں چین کی نشست کے لیے پاکستان کی حمایت مانگی، جس پر ایوب نے انھیں سرحدی مسئلے کی یاد دہانی کروائی۔
چینی سفیر نے مسئلے کو پیچیدہ قرار دیا جس پر ایوب نے جواب دیا: ’ہمیں دونوں مسائل کو ان کے میرٹ پر دیکھنا چاہیے۔‘
مذاکرات 12 اکتوبر 1962 کو شروع ہوئے۔ چینیوں نے ابتدا میں خنجراب وادی اور کے ٹو کے قریب کے علاقوں پر دعویٰ کیا، لیکن آخرکار پاکستان کے نقشے پر مشتمل لائن آف کنٹرول کو معمولی ترامیم کے ساتھ تسلیم کر لیا۔ کے ٹو کی چوٹی کو دونوں ممالک کے درمیان بانٹنے پر اتفاق ہوا۔
پاکستان نے شمشال پاس کے پار واقع چراگاہی علاقوں پر دعویٰ کیا جو صدیوں سے ہنزہ کے لوگوں کے زیر استعمال تھے۔ چینی نمائندے نے اتفاق کیا کہ اس معاملے کو ’میرٹ‘ پر حل کیا جائے گا، اور بعد ازاں یہ علاقہ پاکستان کو دے دیا گیا۔
27 دسمبر 1962 کو اصولی معاہدے کا اعلان ہوا۔ 2 مارچ 1963 کو بیجنگ میں معاہدہ پر دستخط ہوئے، اور 26 مارچ 1965 کو زمینی سرحدی نشاندہی کا پروٹوکول سائن ہوا۔
نورانی کے مطابق یہ معاہدہ قراقرم واٹرشیڈ پر مبنی تھا، نہ کہ کون لُن یا 1897 کی ارداغ لائن پر۔ یہ 1899 کی میکارٹنی-میکڈونلڈ تجویز اور 1905 کی کرزن ترمیم پر مشتمل تھا۔
انڈیا  نے کہا کہ پاکستان نے چین کو بہت بڑا علاقہ دے دیا اور اس معاہدے کو ’غیر قانونی‘ قرار دیا ہے، کیونکہ اس کے مطابق 1947 کے معاہدہ الحاق کی رو سے پورا کشمیر انڈیا کا حصہ ہے۔ انڈیا نے اقوام متحدہ کی سلامتی کونسل کو ایک احتجاجی خط بھی ارسال کیا۔
اپنی 26 مارچ 1963 کی تقریر میں، پاکستان کے وزیر خارجہ ذوالفقار علی بھٹو نے  اس احتجاجی خط کا حوالہ دیتے ہوئے کہا کہ ’جموں و کشمیر کا علاقہ نہ تو یونین (یعنی انڈیا) کا حصہ ہے، نہ ہی اس کا ’اٹوٹ انگ‘ ہے۔ یہ خطہ جموں و کشمیر کے عوام کی ملکیت ہے۔ اس کا مستقبل اقوام متحدہ کے کمیشن کی 13 اگست 1948 اور 5 جنوری 1949 کی قراردادوں کے مطابق طے ہونا ہے، یعنی اقوام متحدہ کی زیر نگرانی ایک غیر جانبدارانہ رائے شماری کے ذریعے، تاکہ یہ فیصلہ ہو سکے کہ یہ علاقہ انڈیا کے ساتھ شامل ہو یا پاکستان کے ساتھ۔‘
’چونکہ انڈیا اور پاکستان دونوں ان قراردادوں کے پابند ہیں، اس لیے کسی ایک فریق کی جانب سے جموں و کشمیر پر حاکمیت کا دعویٰ کرنا انتہائی افسوسناک اور غیر مناسب ہے۔‘
’چین اور پاکستان کے درمیان طے پانے والا سرحدی معاہدہ، چین کے سنکیانگ صوبے اور ان متصل علاقوں کے درمیان، جن کے دفاع کی ذمہ داری پاکستان پر عائد ہوتی ہے، میں عملاً موجود سرحد کی حد بندی کے حوالے سے ایک متفقہ فہم و ادراک پر مبنی ہے۔‘
’یہ معاہدہ جموں و کشمیر کے علاقے کی حیثیت پر کسی طرح اثرانداز نہیں ہوتا۔‘
بھٹو نے یہ بھی کہا  کہ ’پاکستان نے چین کو ایک انچ زمین بھی نہیں دی بلکہ پاکستان کو 750 مربع میل علاقہ حاصل ہوا جو پہلے چین کے پاس تھا۔‘
سفارت کار عبد الستار، جو بعد ازاں پاکستان کے وزیر خارجہ بھی رہے، لکھتے ہیں کہ سرحدی حد بندی پر اتفاق ہو چکا تھا جب پاکستان کی حکومت کو احساس ہوا کہ شمشال پاس کے اُس پار واقع کچھ چراگاہیں تاریخی طور پر ہنزہ کے باشندوں کے زیر استعمال رہی ہیں۔
’چنانچہ پاکستان نے ایک استثنا کی درخواست کی۔ چو این لائی نے فراخ دلی سے سرحد میں ترمیم پر رضامندی ظاہر کی، یوں 750 مربع میل کا علاقہ پاکستان کی طرف شامل کیا گیا۔‘ یہ سب کچھ آدھی رات کے  بعد ہوا۔
اینڈریو سمال لکھتے ہیں کہ ایوب خان نے احتیاط کے ساتھ مگر فیصلہ کن انداز میں پیش رفت کی۔
’پاکستان میں جو شخص ’چین نواز کیمپ‘ کا سربراہ بنا، وہ ذوالفقار علی بھٹو تھے۔ بھٹو نے ایوب خان پر زور دیا کہ وہ اپنا وہ بیان واپس لیں جس میں انھوں نے چین-بھارت تنازع کو محض ’انڈیا کا مسئلہ‘ قرار دیا تھا۔ اس کے بجائے، بھٹو نے تجویز دی کہ پاکستان کو بیجنگ کو ایک واضح پیغام دینا چاہیے کہ وہ بھارت کے موقف کی بنیاد ہی کو چیلنج کر رہا ہے۔‘
’یہ معاہدہ پاکستان کی جانب سے بھٹو کے پیشرو منظور قادر نے ایوب خان کی نگرانی میں طے کیا تھا، مگر معاہدے پر دستخط کرنے بیجنگ مارچ 1963 میں بھٹو خود پہنچے جہاں انھوں نے چین کے وزیر خارجہ چن یی کے ساتھ معاہدہ کیا — اور تعریفیں سمیٹیں۔‘
’پاکستان ہورائزن‘ کے لیے اپنے مضمون ’1963 کے پاک چین سرحدی معاہدے کی اہمیت‘ میں پرویز اقبال چیمہ لکھتے ہیں کہ اس معاہدے کے بعد چین نے کشمیر پر پاکستان کے موقف کی مکمل حمایت کی۔
’پاک چین سرحدی معاہدے نے چین کی جنوبی سرحد کو واضح کر دیا اور 1962 کی انڈیا-چین جنگ جیسے ایک اور لاحاصل تصادم کے خطرات کو مکمل ختم کر دیا۔ پاکستان نے چین کے ساتھ شمالی سرحد کا تعین کیا، اور چین نے یہ سرحد عارضی انتظام کے طور پر تسلیم کی، تاکہ کشمیر کے مسئلے کے حتمی حل کی صورت میں دوبارہ جائزہ لیا جا سکے۔‘
’یقیناً، یہ معاہدہ پاکستان اور چین کے مابین مستقبل کے دوستانہ تعلقات کی ایک مضبوط بنیاد بنا۔‘
نورانی لکھتے ہیں کہ چین نے 1963 سے 2008 کے درمیان افغانستان، تاجکستان، قازقستان، روس، منگولیا، میانمار، نیپال، پاکستان، لاؤس، شمالی کوریا اور ویتنام کے ساتھ اپنے سرحدی تنازعات حل کر لیے ہیں۔
لیکن نورانی، جن کا انتقال پچھلے سال ہوا، کے مطابق انڈیا اور بھوٹان کے ساتھ چین کے سرحدی تنازعات، جو زیادہ ترانڈیا کی وجہ سے ہیں، اب تک حل طلب ہیں۔
’ہمیں ایمانداری سے خود سے پوچھنا چاہیے: کیا ہم ان تنازعات کو یک طرفہ طور پر حل کریں گے یا پاکستان اور چین کے ساتھ باقاعدہ سمجھوتے کے ذریعے؟‘
’کوئی بھی تصفیہ ممکن نہیں جب تک دونوں فریقوں کے لیے قابلِ قبول سمجھوتا نہ ہو۔ اور سمجھوتے کا مطلب دونوں طرف سے رعایت دینا ہے۔‘

### Article 156 ###
1971 کی جنگ کے دوران لیفٹیننٹ کرنل رام موہن راؤ اس وقت کے انڈین آرمی چیف جنرل مانیک شا کے دفتر میں تعلقات عامہ کے افسر کے طور پر کام کر رہے تھے جب 10 دسمبر کو اچانک ہیڈکوارٹر میں ڈائریکٹر ملٹری آپریشنز میجر جنرل اندرجیت سنگھ گل سے ان کی ملاقات ہوئی۔
میجر جنرل گل نے ان سے کہا کہ ’آپ جانتے ہیں کہ کل ایک بڑا آپریشن ہونے والا ہے، ہمیں اچھی تشہیر کرنی ہے۔‘
لیفٹیننٹ کرنل راؤ نے بعد میں لکھا کہ ’میں جانتا تھا کہ وہ آپریشن کیا تھا۔ اور یہ سمجھنا مشکل نہیں ہونا چاہیے کہ یہ جنگ کے لیے کتنا اہم ہے۔‘
وہ لکھتے ہیں کہ ’میں نے کلکتہ میں مشرقی کمان کے چیف پبلک ریلیشن آفیسر کو فون کیا اور انھیں یاد دلایا کہ اگلے دن کے بہت اہم آپریشن کی خبر تمام اخباروں میں چھپنی چاہیے۔‘
اس وقت پاکستان اور انڈیا کے درمیان باقاعدہ جنگ کے آغاز کو چار دن گزر چکے تھے۔ مشرقی پاکستان میں لیفٹینینٹ جنرل امیر عبداللہ نیازی دفاع کی کوشش میں مصروف تھے۔
جس آپریشن کی جانب جنرل گل نے اشارہ کیا تھا، انڈین فوج نے اس آپریشن کی تیاری بہت پہلے شروع کر دی تھی۔ اور یہ اس جنگ کا ایک اہم موڑ ثابت ہونے والا تھا۔
اس سے قبل میگھالیہ کے علاقے سے انڈین فوج کے 101 کمیونیکیشن زون کے تحت 95 ماؤنٹین بریگیڈ گروپ مشرقی پاکستان کی سرحد میں داخل ہو چکا تھا جسے ڈھاکہ کی طرف تورہ-جمال پور-تنگیل کے راستے سے ہو کر پہنچنا تھا۔ اس کے مقابلے میں پاکستانی فوج کی 93ویں انفنٹری بریگیڈ موجود تھی۔
ایسے میں انڈیا کی فوجی حکمت عملی کے مطابق دریائے جمنا پر واقع پنگلی پل کو فوری طور پر تحفظ فراہم کرنا ضروری تھا ورنہ ڈھاکہ کی طرف پیش قدمی کرنے والی انڈین افواج کے پاس آگے بڑھنے کا کوئی راستہ نہ رہتا۔
انڈین فوج کی ہائی کمان نے یہ طے کیا کہ فوجیوں کو مشرقی پاکستان کی سرحدوں کے اندر تنگیل کے قریب کسی طیارے سے پیراشوٹ کے ذریعے گرایا جائے گا۔ یہ انڈین فوج کی تاریخ میں پہلا ایسا بڑا چھاتہ بردار آپریشن تھا۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
ایسی صورت حال کا اندازہ لگاتے ہوئے، انڈین فوج نے تنگیل کے علاقے میں مکتی باہنی کے کمانڈر قادر صدیقی کی قیادت سے رابطہ قائم کیا اور انڈین فوج کے ایک بنگالی افسر کو ان کے پاس بھجوا دیا گیا۔
میجر جنرل سکھونت سنگھ اپنی کتاب 'India's Wars since Independence' میں لکھتے ہیں کہ ’50 پیرا بریگیڈ گروپ کے دستے پہلے ہی بیرک پور، پانا گڑھ میں جمع ہو چکے تھے۔ ان میں سے دوسری (مراٹھا) پارا بٹالین کو تنگیل کے لیے چنا گیا اور ضروری ہتھیار اور رسد فراہم کی گئی تھی۔ اس بٹالین کی کمان لیفٹیننٹ کرنل کلونت سنگھ پنوں کر رہے تھے۔‘
میجر جنرل سکھونت سنگھ نے لکھا کہ ’11 تاریخ کو دوپہر 2:30 بجے، دمڈم کے شہری ہوائی اڈے اور کالائی کنڈا کے ایئر بیس سے 50 طیاروں نے آسمانوں کی طرف پرواز کی۔‘
چھاتہ بردار طیاروں کی آمد سے قبل اس دن چند مگ لڑاکا طیارے تننگیل کے اوپر آسمان پر چکر لگا رہے تھے۔ جیسے ہی زمین سے سگنل ملا، آپریشن شروع کر دیا گیا۔
پہلے جہازوں سے سامان گرایا گیا، پھر بھاری ہتھیار اور جیپیں۔ آخر کار چھاتہ بردار نیچے اترنے لگے۔ اس دن دو طیارے فوجیوں اور سامان کو اتارنے میں ناکام رہے، لیکن باقی طیارے کامیاب رہے۔
اگرچہ میجر سکھونت سنگھ سمیت مختلف فوجی افسران نے لکھا کہ 46 طیارے سامان، ہتھیار اور فوجیوں کو گرانے میں کامیاب رہے لیکن دو طیاروں میں سے ایک سے گرنے والی جیپ مقررہ جگہ سے کافی فاصلے پر ایک تالاب میں گر کر تباہ ہو گئی۔ ایک اور طیارے نے فوجیوں کو 15 میل شمال کی طرف گرایا۔
پاکستانی فوج کی طرف سے ان پر فائرنگ بھی کی گئی لیکن اگلے دن وہ مرکزی فورس میں شامل ہونے میں کامیاب ہو گئے۔ یہ اہم آپریشن، جسے ’تنگیل ایئر ڈراپ‘ کہا جاتا ہے، شام 4:30 بجے ختم ہو گیا تھا۔ لیکن زمین پر اترنے والوں کے لیے جنگ ابھی شروع ہو رہی تھی۔
اس دن تقریباً ایک ہزار ٹن سامان اور گولہ بارود آسمان سے گرا تھا اور نا صرف جیپیں اور سامان، بلکہ کئی چھاتہ بردار بھی تالاب میں گر گئے۔
اس وقت تک تقریباً اندھیرا چھا چکا تھا لیکن مکتی باہنی کی مدد سے انڈین فوجیوں کی اکثریت دو گھنٹے میں ایک جگہ جمع ہونے میں کامیاب ہوگئی۔
میجر جنرل سکھونت سنگھ نے لکھا کہ ’مرکزی فورس نے پنگلی پل کی طرف پیش قدمی کی۔ اگرچہ دور سے گولیاں چلنے کی آوازیں سنائی دے رہی تھیں لیکن انھوں نے پل کے دونوں طرف پوزیشنیں سنبھال لیں۔‘
وہ لکھتے ہیں کہ رات 8 بجے کے قریب، ’جب ہمارے فوجی ایک دفاعی لائن قائم کر رہے تھے، شمال کی طرف سے ہیڈ لائٹس دکھائی دیں۔ ان گاڑیوں میں پاکستانی فوجی موجود تھے جنھیں دیکھ کر انڈین فوجیوں نے فائرنگ شروع کر دی۔ اگلی چند گاڑیوں کو نقصان پہنچا جس کے بعد پاکستانی فوجیوں نے جوابی فائرنگ شروع کر دی۔‘
اس دن بھیجی گئی انڈین رپورٹ میں کہا گیا تھا کہ ’جھڑپ میں 143 پاکستانی فوجی مارے گئے تھے۔ چار انڈین فوجی بھی مارے گئے تھے۔‘
12 تاریخ کو ہی، تقریباً 4:30 بجے، پیرا بٹالین نے انڈین فوج کی 95ویں ماؤنٹین بریگیڈ کے سپاہیوں سے ریڈیو رابطہ قائم کیا۔
لیفٹیننٹ کرنل راؤ نے بعد میں لکھا کہ ’لیکن 12 دسمبر کے اخبارات میں ہمارے فوجیوں کے اس اہم آپریشن کی تقریباً کوئی خبر نہیں تھی۔‘
انھوں نے لکھا کہ ’میں نے ایسٹرن کمانڈ کے تعلقات عامہ کے افسر کے دفتر میں فون کیا کہ آپریشن کی تفصیلات کیوں شائع نہیں کی گئیں؟ جواب ملا کہ کوئی تصویر نہیں مل سکی، اس لیے صحافیوں تک نہیں پہنچائی جا سکی۔‘
مسٹر راؤ کو اچانک ایک خیال آیا۔ وہ ایک سال قبل اسی پیرا بریگیڈ کی ایک مشق میں شرکت کے لیے آگرہ گئے تھے اور اس دوران ہوائی جہازوں سے اترتے ہوئے سینکڑوں چھاتہ برداروں کی تصاویر لی گئی تھیں۔
’میں محکمہ دفاع کے فوٹو ڈپارٹمنٹ میں بھاگا، مجھے اس مشق کی تصویر ملی جو میں نے ایک سال پہلے لی تھی۔ میں نے اسے تشہیر کے لیے میڈیا میں تقسیم کیا۔ تصویر کے کیپشن میں میں نے لکھا کہ انڈین پیرا بریگیڈ کے سپاہی مشرقی پاکستان میں اترے ہیں۔‘
’میں نے بس یہ نہیں بتایا کہ تصویر ایک فائل فوٹو تھی۔ کیپشن جھوٹا نہیں تھا، لیکن یہ مکمل طور پر درست بھی نہیں تھا۔‘
لیفٹیننٹ کرنل رام موہن راؤ نے لکھا کہ ’یہ تصویر اگلے دن لندن ٹائمز، نیویارک ٹائمز سمیت دنیا بھر کے تمام اہم اخبارات میں چھپی تھی۔‘
ایک ہفتے بعد، انھیں ڈھاکہ سے واپس آنے والے ایک افسر سے معلوم ہوا کہ جنرل نیازی نے اتنی جلدی ہتھیار کیوں ڈالے تھے۔
وہ لکھتے ہیں کہ ’جنرل نیازی نے ہتھیار ڈالنے کی وجہ کے طور پر اپنے سامنے ٹیبل پر پڑے لندن ٹائمز کے اخبار کی طرف اشارہ کیا۔ اس پر وہ تصویر تھی جو میں نے ہی چھپوائی تھی جس میں سینکڑوں پیراشوٹ آسمان سے اتر رہے ہیں۔‘
انڈین فوج کی مشرقی کمان کی طرف سے فراہم کردہ معلومات کے مطابق، اس دن ایک بٹالین، یا تقریباً 700 چھاتہ بردار فویوں کو پیراشوٹ کی مدد سے تنگیل میں اتارا گیا تھا۔
لیکن انڈیا اسٹریٹجک ویب سائٹ پر شائع ہونے والے ایک مضمون میں، گلشن لوتھرا نے کہا کہ ’540 انڈین فوجی 11 دسمبر کو تنگیل میں زمین پر اترے۔‘
لیکن لیفٹیننٹ کرنل رام موہن راؤ کی جانب سے جو تصویر فراہم کی گئی اور جسے بین الاقوامی اخباروں نے بھی درست سمجھ کر چھاپ لیا تھا،  اس سے ایسا لگتا تھا جیسے کوئی بریگیڈ، یعنی تقریباً چار سے پانچ ہزار انڈین فوجی، تنگیل میں اتارے گئے ہوں۔
انڈین فوج کی مشرقی کمان کے دعوے کے مطابق اس سے جنرل نیازی قدرے گھبرا گئے۔
لیفٹیننٹ کرنل راؤ کو بعد میں انڈین ہائی کمان کو اس بات کی وضاحت دینی پڑی کہ تصویر کے کیپشن میں مکمل معلومات کیوں نہیں دی گئیں۔

### Article 157 ###
پاکستانی فوج کے شعبہ تعلقات عامہ (آئی ایس پی آر) کے ڈی جی لیفٹیننٹ جنرل احمد شریف چوہدری نے اس سے پہلے کبھی کئی پریس کانفرنس کی ہیں مگر ان میں کئی موضوعات زیرِ بحث آتے تھے جیسے نو مئی کے حملوں پر احتساب، شدت پسندی کے واقعات یا انڈیا کے خلاف مئی کی لڑائی کے بعد بریفننگ مگر جمعے کی پریس کانفرنس واضح طور پر ایک ہی شخص کے بارے میں تھی۔
انھوں نے اس شخص کو ’ریاست مخالف‘ کہا اور اس کے بارے میں مختلف اصلاحات استعمال کیں، جیسے ’اپنی ذات کا قیدی‘، ’خود پسند‘ اور ’ذہن کے فریب کا شکار شخص‘۔ حتیٰ کہ ترجمان پاکستانی فوج نے یہ بھی کہا کہ اس شخص میں کسی ’ذہنی مریض‘ کی علامات بھی پائی جاتی ہیں۔
اگرچہ اس سب کے باوجود انھوں نے اس شخص کا نام نہیں لیا مگر سننے اور دیکھنے والے پریس کانفرنس کی ابتدا سے ہی جان چکے تھے کہ یہ تمام گفتگو سابق وزیر اعظم عمران خان کے بارے میں ہو رہی ہے۔
اس بارے میں کوئی ابہام نہیں کہ لیفٹیننٹ جنرل احمد شریف چوہدری دراصل عمران خان کا نام لیے بغیر انھی کی بات کر رہے ہیں۔ جیسے انھوں نے دعویٰ کیا کہ عمران خان کی جیل میں اپنے اہل خانہ اور وکلا سے ملاقاتوں کا مقصد ’ریاست مخالف بیانیہ‘ پھیلانا ہے۔
پریس کانفرنس کے دوران نہ صرف عمران خان کی بہنوں کے انڈین ٹی وی چینلز کو دیے گئے انٹرویو چلائے گئے بلکہ ایک سلائیڈ میں یہ بھی دعویٰ کیا گیا کہ عمران خان سے منسوب ایکس اکاؤنٹ پر شیئر کیے جانے والے پیغامات ’انڈین اور افغان اکاؤنٹس‘ کی طرف سے پھیلائے جاتے ہیں۔
ترجمان پاکستانی فوج نے کہا کہ ’اگر کوئی اپنی ذات، ذہن کے فریب یا خود پسندی کی سوچ کے لیے مسلح افواج اور اس کی قیادت پر حملہ آور ہوتا ہے تو ہم بھی سختی سے اس کا مقابلہ کریں گے۔ اس پر کوئی شک نہیں ہونا چاہیے۔‘
انھوں نے کہا کہ ’اس کی مایوسی اس حد تک بڑھ چکی ہے کہ وہ سمجھتا ہے کہ میں نہیں تو کچھ نہیں۔۔۔ اب سیاست ختم ہو چکی ہے، اب اس کا بیانیہ پاکستان کی قومی سلامتی کے لیے خطرہ بن چکا ہے۔‘
ڈی جی آئی ایس پی آر نے عمران خان سے ہونے والی وکلا اور خاندان کی ملاقاتوں کا حوالہ دیتے ہوئے کہا کہ ’جب کوئی اس شخص سے ملتا ہے تو آئین، قانون اور رولز کو بالائے طاق رکھ کر وہ ریاست پاکستان کے خلاف بیانیہ دیتا ہے، خاص کر مسلح افواج اور اس کی قیادت کے خلاف۔‘
’اس کی سیاست کی تعریف یہ ہے کہ اگر میں اقتدار میں ہوں تو جمہوریت ہے، اقتدار میں نہیں تو آمریت ہے۔‘
انھوں نے کہا کہ ’آپ کی سیاسی شعبدہ بازی کا وقت ختم ہو چکا۔‘
ترجمان نے دعویٰ کیا کہ عمران خان نے لوگوں کو خیبر پختونخوا میں سکیورٹی آپریشن کے خلاف بھڑکایا اور وہ مسلسل شدت پسندوں سے بات چیت کا مطالبہ کرتے ہیں جو ’ہمارے بچوں کو شہید کرنے کی کوشش کر رہے ہیں۔‘
ڈی جی آئی ایس پی آر نے کہا کہ پاکستان میں اب ’جھوٹ اور فریب کا کاروبار مزید نہیں چلے گا۔ اس کی اجازت نہیں دی جا سکتی کہ اس بیانیے کو چلایا جائے اور اس کی سہولت کاری کی جائے۔‘
اس سب کے باوجود جب ان سے ایک صحافی کی طرف سے سوال کیا گیا کہ کیا وہ عمران خان کی جماعت تحریک انصاف پر پابندی کا مطالبہ کر رہے ہیں؟
تو اس پر انھوں نے جواب دیا کہ ’فوج ریاست کا ایک ادارہ ہے اور ہمارا کام اپنا نقطہ نظر دینا ہے۔ ہم اس لیے کھلے عام اس پر بات کر رہے ہیں کیونکہ فوج سے متعلق ان کی باتیں بھی کھلے عام قومی، بین الاقوامی میڈیا اور سوشل میڈیا پر کی جاتی ہیں۔‘
’ہمارا کام ہے آپ کو بتانا کہ ہم اس پر کیا محسوس کرتے ہیں۔ ریاست ہم سے بالاتر ہے۔ یہ ان کا فیصلہ ہے۔ آپ ان سے پوچھیں کہ وہ کیا کریں گے۔‘
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
پاکستانی سوشل میڈیا پر آج کئی لوگ ڈی جی آئی ایس پی آر کی پریس کانفرنس پر تبصرے کر رہے ہیں اور اپنی رائے کا اظہار کر رہے ہیں۔ کسی نے اس پریس کانفرنس کو’جارحانہ‘قرار دیا تو بعض کی رائے ہے کہ اس کا لہجہ اور پیغام واضح تھا۔
برطانیہ میں مقیم تحریک انصاف کے رہنما زلفی بخاری کا کہنا تھا کہ ’ہارڈ سٹیٹ کی چمڑی بہت باریک ہے۔ یہ بہت بے بنیاد اور احمقانہ پریس کانفرنس تھی۔ سبھی کے وقت کا ضیاع۔ مختصر یہ کہ سورج تلے ہر چیز کے بارے میں بات کریں، سوائے ہمارے۔‘
پی ٹی آئی رہنما شاہد خٹک نے طنز کیا کہ ’پریس کانفرنس کا موضوع: عمران خان۔۔۔ پریس کانفرنس کا اختتام: ہمارا سیاست سے کوئی تعلق نہیں۔‘
صحافی طلعت حسین نے لکھا کہ’یہ تصور یا قیاس کرنے کے لیے بچا ہی نہیںکہ آنے والے دنوں میں عمران خان اور ان کی پارٹی کے ساتھ کیا ہو گا۔۔۔ مسلم لیگ ن اور پی پی پی بطور جماعت کیا کریں گی؟ شہباز شریف کی حکومت کیا کرے گی؟ یہ ان کے لیے ہمارے ساتھ ہو یا ہمارے خلاف ہو کے فیصلے کا لمحہ ہے جو نیوٹرل ہیں۔‘
صحافی ریاض الحق نے کہا کہ یہ پریس کانفرنس ’نامناسب تھی۔ حکومت سے کوئی آپ کی طرف سے ایسا کر سکتا تھا لیکن یہ ادارے کے لیے مناسب نہیں کہ اس طرح کھل کر ایسے لب و لہجے کے ساتھ بات کی جائے۔‘
’وہ چاہتے تھے کہ آپ کو اشتعال دلائیں اور انھوں نے آپ کو پھنسا لیا اور ایسی پستی کی طرف دھکیلا۔‘
ایکس پر کئی صارفین نے پریس کانفرنس کے دوران ڈی جی آئی ایس پی آر کے لہجے اور الفاظ کے چناؤ پر بات کی۔ جیسےمرتضی علی شاہ نے ٹویٹ میں وہ کلپ شیئر کیاجس میں وہ کہتے ہیں کہ ’آگے چلیں، میں ان کی شکل نہیں دیکھنا چاہتا۔‘
اس وقت سکرین پر تحریک انصاف کے رہنما مرزا شہزاد اکبر کا ایک وی لاگ چل رہا تھا۔
سماجی کارکن اور تاریخ دان عمار علی جان نے لکھا کہ ملک اس نہج پر پہنچ چکا ہے کہ’تنقید کو قومی سلامتی کا خطرہ تصور کر لیا جاتا ہے۔‘
تجزیہ کار مبشر زیدی نے لکھا کہ’عمران خان سے پہلے فاطمہ جناح، باچا خان، اکبر بگٹی، بے نظیر، نواز شریف کو بھی ملکی سلامتی کے لیے خطرہ قرار دیا گیا تھا۔ ایک بار پھر وہی غلطی دہرائی جا رہی ہے۔‘
مگر صحافی سرل المائیڈا نے تبصرہ کیا کہ’وہ ایک چیز کے بارے میں صحیح ہیں۔۔۔ آپ ہر وقت ہر کسی کو بے وقوف نہیں بنا سکتے۔‘
جبکہ مریانا بابر نےیاد دلایا کہ ایک سابق ڈی جی آئی ایس پی آر یہ کہہ چکے ہیں کہ’جو بات کی جاتی ہے اسے جی ایچ کیو کی طرف سے منظور کیا گیا ہوتا ہے۔‘

### Article 158 ###
بلوچستان کے لاپتہ افراد کی بازیابی کے لیے طویل عرصے سے جدوجہد کرنے والے ماما قدیر بلوچ سنیچر کے روز انتقال کر گئے ہیں۔ ان کی عمر 85 برس تھی۔
وہ رواں سال عید الفطرکے بعد سے بیمار تھے جبکہ چند روز سے وہ کوئٹہ کے ایک نجی ہسپتال میں وینٹی لیٹر پر تھے۔
ان کے بیٹے بجار ریکی نے بی بی سی کو ان کی موت کی تصدیق کرتے ہوئے بتایا کہ ماما قدیر کی وصیت کے مطابق ان کی تدفین ان کے آبائی علاقے سوراب میں کی جائے گی۔
لاپتہ افراد کے رشتہ داروں کی تنظیم ’وائس فار بلوچ مسنگ پرسنز‘ کے چیئرمین نصراللہ بلوچ نے بتایا کہ قدیر بلوچ دمے کے عارضے میں مبتلا تھے جبکہ چند ہفتے قبل ان میں ٹی بی کی تشخیص کے علاوہ جگر میں مسئلے کی نشاندہی بھی ہوئی تھی۔
لاپتہ افراد کے رشتہ داروں کی تنظیم ’وائس فار بلوچ مسنگ پرسنز‘ نے ماما قدیر کی موت پر تین روزہ سوگ کا اعلان کیا ہے اور اس دوران کوئٹہ میں احتجاجی بھوک ہڑتالی کیمپ بھی بند رہے گا۔
ماما قدیر نے لاپتہ افراد کی بازیابی کے لیے پاکستان کی تاریخ میں طویل ترین لانگ مارچ بھی کیا تھا۔
ماما قدیر بلوچ کا تعلق بلوچستان کی قلات ڈویژن کے علاقے سوراب سے تھا۔ وہ چھ جون 1940 کو سوراب میں پیدا ہوئے۔
انھوں نے مڈل تک تعلیم سوراب سے حاصل کی جبکہ میٹرک خضدار شہر سے کرنے کے بعد انٹرمیڈیٹ کوئٹہ سے کیا۔
وہ تعلیم کے دوران اور اس کے بعد قوم پرستی کی سیاست سے وابستہ رہے اور نیشنل عوامی پارٹی (این اے پی) کی سرگرمیوں میں بھی حصہ لیتے رہے۔
سنہ 1974 میں انھوں نے کیشیئر کے طور پر یونائیٹڈ بینک لمیٹڈ میں ملازمت اختیار کی اور 2009 میں گریڈ تھری کے افسر کے طور پر ریٹائر ہوئے۔
ریٹائرمنٹ کے بعد عموماً لوگ آرام کی زندگی کو ترجیح دیتے ہیں لیکن ماما قدیر بلوچ کو آرام کا موقع نہیں ملا بلکہ ان کے حصے میں پہلے سے کئی گنا زیادہ مشکل کام آ گیا۔
2009 میں ماما قدیر کے بڑے بیٹے جلیل ریکی کوئٹہ سے لاپتہ ہو گئے تھے۔ ماما قدیر کا الزام تھا کہ ان کے بیٹے کو سکیورٹی فورسز کے اہلکار اٹھا کر لے گئے جس کے بعد ان کا کوئی سراغ نہیں مل سکا۔
ماما قدیر کے مطابق انھوں نے جلیل ریکی کو محنت سے پڑھایا۔ ڈبل ایم اے کرنے کے بعد ان کا بیٹا یونائیٹڈ بینک میں افسر کے طور پر تین سال تک ملازم رہا۔
بیٹے کی جبری گمشدگی کے ساتھ ہی 2009 سے ماما قدیر ان لوگوں کے ساتھ شامل ہو گئے تھے جو پہلے ہی سے اپنے لاپتہ رشتہ داروں کی جبری گمشدگی کے خلاف وقتاً فوقتاً احتجاج کرتے رہتے تھے۔
ماما قدیر نے ستمبر 2019 میں بی بی سی کو دیے جانے والے ایک انٹرویو میں بتایا تھا کہ جلیل ریکی کو بڑھاپے میں ان کا سہارا بننا تھا لیکن ایسا نہیں ہو سکا کیونکہ جبری طور پر گمشدگی کے تین سال بعد ضلع کیچ سے ان کی تشدد زدہ لاش ملی۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
وائس فار مسنگ بلوچ پرسنز کے چیئرمین نصر اللہ بلوچ نے بتایا کہ ان کی تنظیم کی جانب سے لاپتہ افراد کی بازیابی کے لیے قائم علامتی بھوک ہڑتال کیمپ جدید دنیا کا طویل ترین احتجاجی کیمپ ہے۔
یہ کیمپ چھ ہزار 35 دن سے زائد کے عرصے سے قائم ہے۔ نصر اللہ بلوچ نے بتایا کہ ماما قدیر ہی اس کیمپ کے روح رواں تھے۔
ماما قدیر نے اپنے انٹرویو مین بتایا تھا کہ پہلے سیاسی جماعتیں بھی گمشدگیوں کے حوالے سے احتجاج کر رہی تھیں لیکن لاپتہ افراد کے لواحقین نے یہ سوچا کہ وہ خود کیوں نہ اس حوالے سے تنظیم بنائیں۔
’لواحقین کا اجلاس ہوا جس کے بعد انھوں نے نصراللہ بلوچ کی سربراہی میں اس تنظیم کے لیے وائس فار بلوچ مسنگ پرسنز کا نام تجویز کیا جس کے پلیٹ فارم سے باقاعدہ طور پرعلامتی بھوک ہڑتال کا سلسلہ شروع کیا گیا۔‘
ماما قدیر بلوچ کو اس تنظیم کا وائس چیئرمین مقرر کیا گیا۔
اگرچہ اس کیمپ میں تنظیم کے عہدیداروں کے علاوہ لواحقین بھی بھوک ہڑتال میں بیھٹتے رہے ہیں لیکن ماما قدیر 2009 سے مستقل طور پر اس میں بیٹھتے رہے۔
جن لوگوں کے لاپتہ رشتہ داروں کی تشدد زدہ لاشیں برآمد ہوئیں یا ان کے پیارے بازیاب ہوئے تو ان میں سے زیادہ تر لاپتہ افراد کی بازیابی کے لیے احتجاجی کیمپ میں نظر نہیں آئے۔
لیکن ماما قدیر نے بیٹے کی لاش کی برآمدگی کے بعد ایسا نہیں کیا بلکہ انھوں نے احتجاجی کیمپ کو اپنا اوڑھنا بچھونا ہی بنا دیا۔
ان کا کہنا تھا کہ بیٹے کی جبری گمشدگی کے باعث جو دکھ ان کا تھا وہی دکھ ان سب کا ہے جن کے پیارے لاپتہ ہیں، اس لیے بیٹے کی لاش کی برآمدگی کے بعد انھوں نے جدوجہد کو ترک نہیں کیا۔
کوئٹہ میں پریس کلب کے باہر لاپتہ افراد کی بازیابی کے لیے قائم بھوک ہڑتالی کیمپ کو چار مرتبہ نذر آتش کیا گیا۔
ماما قدیر کا بی بی سی کو انٹرویو میں کہنا تھا کہ ان کا احتجاج پرامن تھا لیکن اس کے باوجود ان کے لیے مشکلات کھڑی کی گئیں۔
ان کے مطابق انھیں مبینہ طور پر متعدد بار بالواسطہ اور بلاواسطہ کیمپ ختم کرنے کے لیے سنگین نتائج کی دھمکیاں دی گئیں۔
ان کا کہنا تھا کہ  کیمپ کو نذرِ آتش کرنے کے علاوہ اس میں گندگی بھی پھینکی جاتی رہی۔
انھوں نے بتایا تھا کہ ایک مرتبہ گھر کے قریب موٹر سائیکل سواروں نے ٹکر ماری جس سے وہ گر کر زخمی ہو گئے۔
ماما قدیر نے لاپتہ افراد کی بازیابی کے لیے طویل لانگ مارچ بھی کیا جس میں لاپتہ افراد کے دیگر رشتہ بھی شامل تھے ۔
اس لانگ مارچ کا آغاز اکتوبر 2013 میں کوئٹہ سے کیا گیا۔
لانگ مارچ کے شرکا پہلے پیدل کراچی پہنچے۔ کراچی میں چند روز قیام کے بعد اسلام آباد کے لیے مارچ شروع کیا گیا۔
ماما قدیر نے بتایا تھا کہ کوئٹہ سے براستہ کراچی اسلام آباد تک ان کو لگ بھگ چار مہینے لگے تھے۔
’انھوں نے بتایا تھا کہ لانگ مارچ کے دوران بھی مختلف علاقوں میں ڈرانے اور دھمکانے کی کوشش کی گئی لیکن ہم نے اس کے باوجود لانگ مارچ کو جاری رکھا۔‘
ماما قدیر بلوچ نے سنہ 2018 میں جنیوا کا دورہ بھی کیا اور جبری گمشدگیوں سے متعلق اقوام متحدہ کے ذیلی اداروں کے اجلاسوں میں بھی شرکت کی۔
اس کے علاوہ انھوں نے اس سلسلے میں امریکہ کا بھی دورہ کیا۔
ماما قدیر کا کہنا تھا کہ امریکہ کے موجودہ صدر ٹرمپ کی پہلے صدارتی انتخابی مہم کے دوران وہ امریکہ تھے جہاں ان کی ٹرمپ سے بھی ملاقات ہوئی تھی۔
نصراللہ بلوچ نے بتایا ماما قدیر بلوچ  نے ایک ڈیڑھ سال قبل لاپتہ افراد کی بازیابی کے لیے جینوا تک بھی لانگ مارچ کا اعلان کیا تھا۔
ان کا کہنا تھا کہ وہ یہ لانگ مارچ نہیں کر سکے کیونکہ حکومت نے ان کا نام ایگزٹ کنٹرول لسٹ میں شامل کیا تھا۔

### Article 159 ###
یہ چھ نومبر 2005 کا واقعہ ہے۔ ایک کار، جس میں ایک خاتون اور دو بچے سفر کر رہے تھے، کراچی میں ابوالحسن اصفہانی روڈ پر رات کے اندھیرے میں کھلے نالے میں جا گری کیونکہ سڑک پر کھدائی کے نتیجے میں جمع مٹی کے بڑے سے ڈھیر کے سبب ڈرائیور نالے کی چوڑائی کا درست اندازہ نہیں لگا پایا۔
ڈرائیور اور خاتون زخمی ہوئے مگر خاتون کی 13 سالہ بیٹی عکسِ بتول اور 10 سالہ بیٹا شایان ڈوبتی گاڑی سے بروقت نہ نکالے جا سکے اور ہلاک ہو گئے۔ خاتون کا نام شہلا رضا تھا جو بعد میں سندھ اسمبلی کی ڈپٹی سپیکر رہیں اور اب پیپلز پارٹی کی ایم این اے ہیں۔
جب یہ حادثہ ہوا تو صوبے کے وزیرِ اعلی ارباب غلام رحیم اور مئیر کراچی ایم کیو ایم کے مصطفیٰ کمال تھے جو اب وفاقی وزیر برائے ہیلتھ سروسز ہیں۔
محترمہ شہلا رضا نے اپنے بچوں کی موت کا ذمہ دار بلدیہ کراچی اور کراچی واٹر اینڈ سیوریج بورڈ کو قرار دیتے ہوئے ان کے خلاف ڈھائی کروڑ روپے ہرجانے کا دعوی دائر کیا۔
بلدیہ کراچی نے اپنے طور پر بھی انکوائری کروائی۔ مقدمہ سندھ ہائیکورٹ کے جسٹس فیصل عرب کی عدالت میں پیش ہوا۔ پھر کیا ہوا؟ کسی کو معلوم ہو تو اس ناچیز کو بھی آگاہ کر دے۔
اپریل 2008 سے آج تک (17 برس) سندھ میں نگراں حکومتوں کے مختصر ادوار کے علاوہ پیپلز پارٹی کی حکومت مسلسل ہے۔ سوا دو برس سے کراچی کے مئیر کا تعلق بھی حکمران جماعت سے ہے۔ کنٹونمنٹ بورڈز کو چھوڑ کے سندھ کے دارلحکومت کے انتظام و انصرام کے ذمہ دار جتنے بھی ادارے ہیں وہ صوبائی حکومت یا کراچی سٹی گورنمنٹ کے کنٹرول میں ہیں۔
موٹے موٹے اداروں میں بورڈ آف ریونیو، سندھ بلڈنگ کنٹرول اتھارٹی، کراچی واٹر اینڈ سیوریج بورڈ، سالڈ ویسٹ مینیجمنٹ بورڈ، پولیس، ٹریفک مینیجمنٹ، امورِ داخلہ، صحت اور تعلیم کے محکمے بھی شامل ہیں۔
18ویں آئینی ترمیم کے بعد ترقیاتی انفراسٹرکچر، مینجمنٹ اور گورننس کے تقاضے پورے کرنے کے لیے پیسے کی بھی کمی نہیں۔
پھر بھی ایسا کیوں لگتا ہے کہ بالٹی دیکھنے میں تو بطاہر اچھی ہے مگر پیندے میں چھلنی لگی ہے۔ اس چھلنی سے وسائل کا جو دودھ مسلسل ٹپک رہا ہے اسے ہر طرح کے بلے پی پی کر موٹے تازے ہو رہے ہیں اور جنتا کی گود وضاحتوں، رپورٹوں، نعروں، الزامات اور دعووں سے بھری ہوئی ہے۔
اگر 17 برس پہلے تک کے سابق صوبائی اور شہری منتظمین کرپٹ، چوری کھانے والے مجنوں، متشدد، بدمعاش اور مسخرے تھے تو پھر آپ کے آنے سے گورننس میں کون سی ایسی کمی پوری ہو گئی جو نااہل سابقین کے بس سے باہر تھی۔ اختیارات کیا صرف اوپر ہی اوپر جمع کرنے کے لیے ہوتے ہیں یا ان کا استعمال اور پھیلاؤ بھی ہوتا ہے؟
کراچی کو پاکستان کا معاشی انجن کہنا اب زخموں پر نمک چھڑکنے جیسا لگتا ہے۔ کرپشن، نااہلی اور گٹھ جوڑ کا سراغ لگانے کے لیے کسی افسر، عوامی نمائندے، نجی یا سرکاری سراغ رساں سے ملنا یا کانفیڈینشل فائلز دیکھنا ہرگز ضروری نہیں۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
آپ بس یہ کریں کہ ایرپورٹ سے گورنر ہاؤس تک یا چیف منسٹر ہاؤس کے سامنے سے گزرنے والی چکنی سڑک کو چھوڑ کے کسی بھی چھوٹے بڑے راستے پر پیدل یا گاڑی میں نکل جائیں۔ ہر ایک گز ناپنے کے بعد آپ کو لگ پتہ جائے گا کہ گورننس میں کرپشن کے کس قدر گڑھے اور ہچکولے ہیں۔
اس شہر کا حقیقی ڈیٹا کسی کے پاس نہیں۔ اوپر سے نیچے تک سب اندازوں اور آنکڑوں  کی بیساکھیوں پر چل رہے ہیں۔ کتنی آبادی ہو گی کراچی کی؟ شاید ڈیڑھ کروڑ سے ساڑھے تین چار کروڑ ۔۔ کتنی کچی یا بے قاعدہ آبادیاں ہیں؟ غالباً 30 سے 50 فیصد، مین ہولز کتنے ہیں؟ شاید دو لاکھ یا پھر تین لاکھ۔۔
غیر لائسنس یافتہ ہلکے اور بھاری وہیکلز کی کیا تعداد ہو گی؟ بہت ہیں بھائی بہت زیادہ۔ اس شہر میں سیوریج اور پانی کی انڈر گراؤنڈ لائنوں کی ڈرائنگز کس محکمے کی الماری میں ہیں؟ شائد فلاں محکمے میں، شائد فلاں ایجنسی کے پاس، غالباً فلاں ادارے کے پاس۔۔۔
سارا نظام غیبی ماڈل پر چل رہا ہے۔ کل کس نے تازہ تازہ سڑک بنائی اور پرسوں کون سا محکمہ اسے کھود گیا۔ اگلے ہفتے بڑے بڑے پائپ لا کر وہاں کس نے رکھ دیے۔ اب انھیں ڈالے گا کون، اس کے بعد مٹی کون پر کرے گا؟ کونسی پوری پوری سڑک دو برس پہلے کھدیڑ دی گئی۔ اس کی جگہ نئی سڑک ڈلنے کی ڈیڈ لائن کیا ہے؟ اسے پتہ ہے، ارے نہیں اسے پتہ ہے، نہیں یار فلانا بتا سکتا ہے۔۔۔
سپیڈ بریکرز کون بناتا ہے کون توڑتا ہے، کیا گلیوں میں بیریرز لگانے کی ہر خاص و عام کو اجازت ہے؟ زیرِِ تعمیر پلوں کا تحفظ اور ان کے سریے لوہے سیمنٹ کو نشے بازوں اور کباڑیوں سے بچانا کس ادارے یا کمپنی کی ذمہ داری ہے؟ پارکنگ فیس واقعی ختم ہو چکی ہے یا کوئی بھی مسٹنڈا کہیں بھی پارکنگ کا بورڈ لگا کے بھتہ وصول کر سکتا ہے۔ گویا اس شہرِ آشوب میں جو زرہ جس جگہ ہے وہیں آفتاب ہے۔
اس شہر کے لوگ دعاؤں اور اپنی ذمہ داری پر رواں ہیں۔ باہر بچوں کو آئس کریم کھلانے تو لے جا رہے ہو لیکن اچانک کسی بھی جگہ ڈاکوؤں اور پولیس کی مڈھ بھیڑ میں کہیں کوئی بچہ کم نہ پڑ جائے۔
شاپنگ کیلئے چلے تو جاؤ مگر پہلے پتہ کر لو کہ کہیں جگمگاتے شاپنگ سینٹر کے سامنے اندھا مین ہول نہ کھلا ہو۔ کوئی بچہ انگلی چھڑا کے اس میں غائب ہو گیا تو سر پیٹنے کے سوا کیا کرو گے؟
موٹر سائیکل گھر سے نکال تو رہے ہو مگر آگے پیچھے دیکھ لینا کوئی بدمست واٹر ٹینکر یا بجری کا ڈمپر یا کچرے کا کھلا ٹرک تمہیں لاش نہ بنا دے۔ اس برس ساڑھے پانچ سو اس طرح مر چکے ہیں کہیں تم بھی ان اعداد میں شامل نہ ہو جاؤ۔
کسی کثیر منزلہ اپارٹمنٹ میں رہتے ہو تو آگ نہ لگنے کی دعا کرتے رہو۔ فائر بریگیڈ ایک آدھ گھنٹے میں آ تو جائے گا مگر اس کی گاڑیوں میں پانی بھی ہو ضروری نہیں۔ اگر پانی ہوا بھی تو یہ گارنٹی نہیں کہ اس کا پائپ کتنا اوپر تک پہنچ سکتا ہے۔
اور خبردار۔ رات کے وقت کسی بھی کھلے مین ہول میں گرنے سے پرہیز کریں کیونکہ ریسکیو 1122 کے پاس ایک تو ضروری آلات پورے نہیں اور اگر ہوں بھی تو اندھیرے میں کام کی صلاحیت نہیں اور اگر ہو بھی تو ڈرینیج سسٹم کا نقشہ کسی اور محکمے کے پاس ہے۔ کب وہ نقشہ ریسکیو والوں کے ہاتھ آئے اور کب لاش کی تلاش مکمل ہو۔
اس شہر میں گورننس کا ترجمہ اپنی مدد آپ ہے۔ مجھے اس شخص کی شدت سے تلاش ہے جس نے کراچی کو امیدوں اور روشنی کا شہر قرار دیا۔ یقیناً وہ ناہنجار1980 سے پہلے ہی کوچ کر چکا ہو گا۔

### Article 160 ###
پاکستان کی سپریم کورٹ کے باہر قانونی سرگرمیاں روزمرہ کی طرح جاری ہیں۔ وکلا اور ان کے کلائینٹس سیکیورٹی رکاوٹوں کے پاس سے تیزی سے گزرتے ہیں، کلرک فائلیں اٹھائے پھرتے ہیں اور کیفیٹریا کے ویٹرز گاہکوں کے انتظار میں کھڑے ہیں۔ لیکن ایڈووکیٹ اسلم گھمن کے لیے زندگی یہاں رک گئی ہے۔
وہ اپنے موبائل فون پر تصویریں دیکھتے ہیں۔ یہ ان کے بیٹے زبیر گھمن کی تصاویر ہیں۔ زبیر 12 سال سے اسلام آباد میں وکالت کر رہے تھے اور حال ہی میں انھیں سپریم کورٹ میں پریکٹس کا اجازت نامہ بھی مل گیا تھا۔ لیکن چند ہفتے پہلے، 11 نومبر کو، وہ اسلام آباد کے جوڈیشل کمپلیکس میں ایک خودکش حملے میں مارے گئے۔
’سب کچھ بدل گیا ہے۔ ایسا لگتا ہے ایک بچے کے جانے سے سب کچھ بدل گیا ہے۔‘ اسلم گھمن یہ کہتے ہوئے رو پڑے۔
اس سال پاکستان بھر میں ہزاروں خاندانوں کی طرح گھمن خاندان بھی ایک ایسی جنگ کی لپیٹ میں آ گیا جس کا وہ حصہ نہیں تھا۔ شدت پسندوں کے حملوں میں اضافے نے 2025 کو گزشتہ ایک دہائی کا سب سے خونی سال بنا دیا ہے۔
ایڈووکیٹ اسلم گھمن بتاتے ہیں کہ وہ اس دن سپریم کورٹ میں ہی تھے جب ٹی وی پر دھماکے کی خبر سن کر انھوں نے اپنے بیٹے کو فون کیا۔
اس روز زبیر گھمن کا اسلام آباد کے سیکٹر جی الیون کی اس عدالت میں کوئی کیس نہیں تھا جس پر حملہ ہوا۔ ’وہ سیکٹر جی ٹین کی فیملی کورٹ سے فارغ ہوا اور اپنے ڈرائیور کو ایک اور عدالت جانے کا کہا۔‘
اسی لمحے ان کی گاڑی کے پاس ایک بوڑھا شخص اپنی بیوی اور دو بچوں کے ساتھ آیا اور زبیر کو بتایا کہ انھیں کوئی غلط عدالت میں چھوڑ گیا ہے اور یہ کہ انہیں جی الیون کے جوڈیشل کمپلیکس جانا ہے۔
اسلم گھمن کے مطابق ان کے بیٹے نے بوڑھے شخص اور ان کی فیملی کو اپنی گاڑی میں بٹھایا اور خود انھیں جوڈیشل کمپلیکس کی عمارت تک چھوڑنے چلے گئے۔
’میرا بیٹا انھیں گیٹ کے پاس چھوڑ کر واپسی کے لیے مڑا ہی تھا کہ خودکش دھماکہ ہو گیا۔‘
اس دھماکے میں زبیر گھمن سمیت 12 شہری ہلاک اور درجنوں زخمی ہوئے تھے۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
زبیر گُھمن اُن ایک ہزار سے زائد عام شہریوں میں شامل ہیں جو 2025 میں پاکستان بھر میں شدت پسند حملوں میں مارے گئے۔
بی بی سی نے سرکاری اور ساؤتھ ایشیا ٹیررزم پورٹل سمیت دیگر آزاد ریسرچز کے اعداد و شمار کا جائزہ لیا۔ ان اعداد و شمار کے مطابق 5 دسمبر تک  دہشتگرد حملوں اور انسداد دہشتگردی آپریشنز کے دوران ملک بھر میں کم از کم 3800 افراد ہلاک ہوئے۔ یہ تعداد 2024 کے مقابلے میں تقریباً 70 فیصد زیادہ ہے۔
اعداد و شمار یہ بھی دکھاتے ہیں کہ اس سال زیادہ ہلاکتیں عام شہریوں، سیکیورٹی اہلکاروں یا شدت پسندوں کی ہوئیں۔
ڈیٹا کے مطابق 2024 میں زیادہ تر اموات شدت پسند حملوں کے نتیجے میں ہوئی تھیں۔ اُس سال 754 سکیورٹی اہلکار مارے گئے تھے، جبکہ تقریبا 900 شدت پسند، مختلف حملوں اور انسداد دہشت گردی کارروائیوں میں ہلاک ہوئے۔
لیکن 2025 میں صورتِ حال مختلف رہی۔ اس سال مجموعی ہلاکتوں میں سے نصف سے زیادہ شدت پسند تھے جو سکیورٹی آپریشنز میں مارے گئے۔ اعداد و شمار کے مطابق 2000 سے زائد شدت پسند ہلاک ہوئے، جبکہ سکیورٹی اہلکاروں کی ہلاکتیں 1,200 سے کم رہیں۔
پاکستان انسٹیٹیوٹ فار کنفلکٹ اینڈ سیکیورٹی سٹڈیز کی حالیہ رپورٹ کے مطابق 2025 کا یہ سال 2015 کے بعد شدت پسندوں کے لیے، 2011 کے بعد سکیورٹی فورسز کے لیے، اور ایک دہائی میں عام شہریوں کے لیے سب سے مہلک سال ثابت ہوا۔
رپورٹ کے مطابق 2025 میں شدت پسند حملوں کی تعداد بھی 2014 کے بعد سب سے زیادہ رہی۔ خودکش حملوں اور چھوٹے ڈرونز کے استعمال میں بھی واضح اضافہ دیکھا گیا۔
سرکاری اعداد و شمار کے مطابق اس سال ملک بھر میں 67 ہزار سے زائد انٹیلی جنس بیسڈ آپریشنز یعنی آئی بی او کیے گئے۔
سکیورٹی حکام کا کہنا ہے کہ اتنی بڑی تعداد میں آئی بی او، مسلح گروہوں اور شدت پسند تنظیموں کے خلاف ایک وسیع تر اور پہلے کی نسبت سخت مہم کی عکاسی کرتا ہے۔ تجزیہ کاروں کے مطابق یہ اس بات کی نشاندہی بھی ہے کہ شدت پسندی ایک بار پھر گہری جڑیں پکڑ چکی ہے۔
اس سال ہونے والے پرتشدد واقعات اور دہشتگردی کے حملوں کی ایک اور نمایاں بات یہ ہے کہ یہ حملے کہاں ہو رہے تھے۔
خودکش حملوں سے لے کر ٹارگٹ کلنگ تک، شدت پسندوں نے اپنی پہنچ اور اہداف دونوں بڑھائے۔ حالیہ برسوں میں پاکستان میں شدت پسندوں کی کاروائیاں زیادہ تر سرحدی اور دور دراز علاقوں تک محدود تھیں، خاص طور پر خیبر پختونخوا اور بلوچستان کے کچھ حصوں میں۔ لیکن 2025 میں شدت پسندوں نے شہروں اور ہائی سکیورٹی مقامات پر بھی حملے کیے۔ اب وہ ایسے مقامات کو نشانہ بنا رہے ہیں جو پہلے نسبتاً محفوظ سمجھے جاتے تھے۔
نومبر میں اسلام آباد کے جوڈیشل کمپلیکس پر ہونے والا خودکش حملہ اس کی ایک مثال ہے۔ اسلام آباد کو ملک کے محفوظ ترین شہروں میں شمار کیا جاتا ہے۔
سکیورٹی تجزیہ کاروں کے مطابق اب خطرے کی نوعیت بھی بدل چکی ہے۔
سکیورٹی تجزیہ کار افتخار فردوس کے مطابق شدت پسند گروہ اب نئے قسم کے ہتھیار استعمال کر رہے ہیں۔
وہ کہتے ہیں ’2021 کے بعد ہم نے امریکی اور نیٹو ہتھیاروں کو ان تنظیموں کے ہاتھ لگتے دیکھا۔ لیکن اب ایسے ہتھیار اور سسٹمز سامنے آ رہے ہیں جو ماضی میں شاذ و نادر ہی شدت پسندوں کے پاس ہوتے تھے۔‘
ان کے مطابق ایک بڑا عنصر حملوں میں کواڈکاپٹر ڈرونز کا بڑھتا ہوا استعمال ہے۔ بلوچستان میں شدت پسند اب ایسی آئی ای ڈیز بھی استعمال کر رہے ہیں جو سکیورٹی فورسز کے جیمرز کی فریکوئنسی کو نشانہ بنا سکتی ہیں۔
افتخار فردوس کہتے ہیں کہ ’اس کی وجہ سے ہلاکتیں بڑھ رہی ہیں۔ یہ آلات روایتی حفاظتی اقدامات کو ناکام بنا دیتے ہیں، جس کے باعث زیادہ افسران اور فوجی جوان مارے جا رہے ہیں۔‘
پاکستان کو کسی ایک شدت پسند گروہ کا سامنا نہیں، بلکہ کئی گروہ مختلف مقاصد، طریقوں اور علاقوں میں سرگرم ہیں۔
اس سال سب سے زیادہ حملوں کی ذمہ داری کالعدم شدت پسند تنظیم تحریک طالبان پاکستان یعنی ٹی ٹی پی پر عائد کی گئی ہے۔ یہ 2007 میں قائم ہونے والی ایک شدت پسند تنظیم ہے جو پاکستانی ریاست کی رٹ چیلنج کرتی ہے اور یہاں اپنی تشریح کے مطابق اسلامی قانون نافذ کرنا چاہتی ہے۔ ماضی میں متعدد فوجی کارروائیوں کے نتیجے میں کمزور ہونے کے باوجود اب یہ گروہ دوبارہ منظم ہو چکا ہے۔
سکیورٹی حکام کے مطابق اب ٹی ٹی پی ایک سخت مرکزی قیادت کے بجائے مختلف دھڑوں کے نیٹ ورک کے طور پر کام کر رہی ہے، جس سے چھوٹے سیلز کو آزادانہ طور پر حملے کرنے میں آسانی ہوتی ہے۔
سیکیورٹی حکام کے مطابق ٹی ٹی پی کی توجہ اب بھی خیبر پختونخوا پر مرکوز ہے، جہاں یہ پولیس تھانوں، سکیورٹی اہلکاروں کے قافلوں، انٹیلی جنس اہلکاروں اور مقامی حکام کو نشانہ بناتی ہے۔ یہ حملے عموماً کم لاگت کے ہوتے ہیں مگر ان کی تعداد زیادہ ہوتی ہے، اور ان کا مقصد سکیورٹی فورسز پر مسلسل دباؤ ڈالنا ہے۔
دوسری جانب بلوچستان میں تشدد کی نوعیت مختلف ہے۔
وہاں علیحدگی پسند گروہ، خاص طور پر کالعدم شدت پسند تنظیم بلوچ لبریشن آرمی، مذہبی نظریے کے بجائے سیاسی محرومی، وسائل پر کنٹرول اور ریاستی جبر کے خلاف شکایات کی بنیاد پر کارروائیاں کرتے ہیں۔
اس سال بھی ان کے حملوں کا ہدف اکثر فوجی تنصیبات، چین کے تعاون سے بننے والے منصوبے، ریلوے لائنیں اور توانائی کے انفراسٹکچر رہے۔ لیکن اسی سال عام شہریوں کو بھی نشانہ بنایا گیا۔ مارچ میں بلوچستان میں جعفر ایکسپریس پر حملہ ہوا اور اس میں سوار مسافروں کو یرغمال بنایا گیا۔ ایک بڑے فوجی آپریشن کے بعد ان مسافروں کو بازیاب کرایا گیا۔ اسی طرح کوئٹہ میں ریلوے اسٹیشن پر حملے میں متعدد عام شہری اور فوجی اہلکار ہلاک ہوئے۔
پاکستان میں داعش کے علاقائی گروہ، آئی ایس ۔ کے، کی جانب سے بھی حملے دیکھے گئے ہیں۔ یہ گروہ ٹی ٹی پی کے مقابلے میں چھوٹا ہے، مگر اس نے چند بڑے اور نمایاں حملے کیے۔
تجزیہ کاروں کے مطابق یہ گروہ عموماً ایک دوسرے سے تعاون کے بجائے مقابلہ کرتے ہیں، لیکن ان سبھی کو ایک جیسے حالات فائدہ دیتے ہیں، یعنی سیاسی عدم استحکام، سرحدیں، معاشی مشکلات اور قانون نافذ کرنے والے اداروں کی کمزوریاں۔
ان کا کہنا ہے کہ اس سال سیاسی تقسیم نے بھی انسداد دہشت گردی کی کوششوں کو کمزور کیا، خاص طور پر خیبر پختونخوا میں، جہاں فوج اور عمران خان کی جماعت  پی ٹی آئی کی صوبائی حکومت کے درمیان تعلقات کشیدہ رہے۔
افتخار فردوس کہتے ہیں ’ایسی صورتحال (شدت پسندی) سے نمٹنے کے لیے عوامی حمایت بہت ضروری ہوتی ہے، اور وہ سیاست اور سیاستدانوں کے ذریعے ملتی ہے۔ لیکن اس وقت صوبے اور وفاق کے درمیان گہری خلیج ہے۔ دونوں ایک دوسرے پر حملوں میں مصروف ہیں، اور اس سے شدت پسندی کے خلاف لڑائی کمزور ہو رہی ہے۔‘
دوسری جانب اس سال بھی پاکستانی حکومت بارہا ہمسایہ ملک افغانستان پر الزام لگاتی رہی کہ وہاں سے شدت پسند گروہوں کو کام کرنے کی سپیس مل رہی ہے۔
وفاقی وزیر اطلاعات عطا تارڑ کا کہنا ہے کہ افغانستان اور ان تنظیموں کے بیچ ایک واضح تعلق موجود ہے۔
’یہ تو بالکل واضح ہے کہ افغانستان کا اس میں لِنک بھی ہے، ان کی انوالومنٹ بھی ہے، ان کی سرزمین بھی انوالوڈ ہے، ان کے ہاں جو لوگ پناہ لیے ہوئے ہیں وہ بھی اس میں شامل ہیں، یہ تو بڑا واضح ہے کہ ان کے لیے تو یہ ایک وار اکانومی (جنگی معیشت) ہے، اور وہ اسی پر پل رہے ہیں۔‘
کابل ان الزامات کی سختی سے تردید کرتا ہے اور کہتا ہے کہ افغان سرزمین کسی ملک کے خلاف استعمال نہیں ہو رہی۔ افغان حکام کے مطابق پاکستان کے سیکیورٹی مسائل اندرونی ہیں اور ان کا ذمہ افغانستان پر نہیں ڈالا جانا چاہیے۔
اسی سال اکتوبر میں افغانستان اور پاکستان کے بیچ اسی تنازعے پر جھڑپیں بھی ہوئیں اور تب سے ہی دونوں ملکوں کے درمیان تجارتی تعلق منقطع اور تمام کراسنگ پوائنٹس بند پڑے ہیں۔
ماہرین کے مطابق دونوں ملکوں کے بیچ اس تنازع نے پہلے سے نازک صورتحال میں مزید تناؤ پیدا کر دیا ہے اور دہشتگردی جیسے مسئلے کو مزید پیچیدہ بنا دیا ہے، اور یہ سب ایک ایسے وقت میں ہوا جب تعاون کی سب سے زیادہ ضرورت ہے۔
لیکن پالیسیز، الزامات اور حکمت عملی سے جڑی اس تمام بحث میں اسلم گھمن جیسیے ہزاروں خاندانوں کے لیے کہیں کوئی تسلی نہیں ہے۔
اسلم گھمن کہتے ہیں کہ عام شہری اس تنازع کی قیمت ادا کر رہے ہیں، جس کا کوئی واضح اختتام نظر نہیں آتا۔
’ہر روز معصوم اور غریب لوگ ان حملوں میں مارے جا رہے ہیں۔ یقین جانیں یہ پتا ہی نہیں ہوتا کہ گھر سے صبح نکلے ہیں تو واپس گھر پہنچ پائیں گے یا نہیں۔‘
وہ لمحہ بھر رکتے ہیں، پھر کہتے ہیں کہ ’ایسا لگتا ہے کہ ہم دہشتگردی کے کنوئیں میں دھکیلے ہوئے ہیں۔ کوئی راستہ نظر نہیں آتا۔ جب تک پاکستان، افغانستان اور انڈیا کے درمیان معاملات حل نہیں ہوتے، عوام اور سیکیورٹی ادارے دہشتگردی کا ایندھن بنتے رہیں گے۔‘

### Article 161 ###
پاکستان کے صوبہ پنجاب کی حکومت کی جانب سے سرکاری ہسپتالوں میں کام کرنے والے پیرا میڈیکل سٹاف کو باڈی کیم لگانے کا فیصلہ کیا گیا ہے۔ مگر اس فیصلے نے مریضوں کی پرائیویسی سمیت کئی خدشات کو جنم دیا ہے۔
ابتدائی معلومات کے مطابق اس میں نرس، وارڈ بوائے، فارمیسی یا سکیورٹی پر مامور عملہ شامل ہو گا۔ یہی نہیں بلکہ ڈاکٹرز اور نرسوں کے دوران ڈیوٹی موبائل فون استعمال کرنے پر پابندی پر بھی اتفاق کیا گیا ہے۔
حکومت کا کہنا ہے کہ ان فیصلوں کی وجہ عوامی شکایات ہیں جن میں انتظامی مسائل، بدعنوانی یا سکیورٹی پر اعتراضات اٹھائے گئے ہیں۔ گذشتہ برسوں ایسے کئی واقعات سامنے آئے ہیں جن میں مریضوں اور ان کے اہل خانہ کے ڈاکٹروں سمیت ہسپتال کے عملے کے ساتھ جھگڑے ہوئے۔
مثلاً گذشتہ دنوں میں ملتان کے نشتر ہسپتال میں ایک نوجوان ڈاکٹر کی مریض کے گھر والوں کے ساتھ تلخ کلامی ہوئی جس پر بعد ازاں انکوائری شروع کی گئی۔
مگر اس نئے حکومتی اقدامات پر یہ سوال اٹھایا جا رہا ہے کہ مریضوں کے ساتھ ساتھ ڈاکٹرز کے تحفظات کیسے دور کیے جائیں گے۔
دنیا بھر میں چند ہی ایسے ممالک ہیں جہاں ہسپتال سے جڑے عملے یا میڈیکل پروفیشنلز دوران ڈیوٹی باڈی کیم کا استعمال کرتے ہوں۔
انڈیا، انگلینڈ، آسڑیلیا، امریکہ سمیت چند اور ممالک شامل ہیں جو میڈیکل پروفیشنلز اور ہسپتال کے عملے کے لیے باڈی کیمروں کا استعمال تجربے اور بطور ٹرائلز استعمال کر رہے ہیں۔
انڈیا میں بھی ہسپتال کے مخصوص عملے کے لیے باڈی کیمروں کا استعمال کیا جا رہا ہے۔ جیسے کچھ عرصہ قبل ہی ٹرائل کے طور پر شروع کیا گیا ہے جبکہ پاکستان میں یہ ٹرائلز کے بغیر ہی ان کمیروں کو استعمال کرنے کا فیصلہ کیا گیا ہے۔
زیادہ تر ممالک میں جس ایجنڈے کے تحت ہسپتالوں میں باڈی کیمروں کا استعمال کیا جا رہا ہے وہاں حفاظتی انتظامات، قانونی مقدمات کے لیے ثبوت، فوٹیج کے ذریعے عملے کی تربیت، شفافیت اور جوابدہی کے لیے ایسا کیا جاتا ہے۔
اس کا خاص طور پر ایمرجنسی اور نفسیاتی مریضوں کے وارڈز میں استعمال کیا جاتا ہے۔
ڈاکٹرز اور پیرا میڈیکل سٹاف کی جانب سے حکومت کے اس فیصلے پر خاصی تشویش کا اظہار کیا گیا اور کئی ایسے سوالات اٹھائے گئے ہیں۔ جبکہ زیادہ تر میڈیکل پروفیشنلز کا یہ خیال ہے کہ حکومت کو اپنے اس فیصلے پر نظرثانی کرنی چاہیے۔
ان کے خیال میں ہسپتال کے معاملات کے حل کے لیے کیمروں کے بجائے دوسرے حل تلاش کرنے چاہییں۔
اس معاملے پر بات کرتے ہوئے پنجاب کے سیکریٹری برائے سپیشلائزڈ ہیلتھ عظمت محمود نے بی بی سی بات کرتے ہوئے بتایا کہ ’بہت سے سرکاری ہسپتالوں میں ملازمت کرنے والے لوگ ایسے ہیں جو مریضوں کو پرائیوٹ ہسپتالوں میں ریفر کرتے ہیں یا وہاں لے جاتے ہیں تاکہ ان ایسے زیادہ پیسے بنا سکیں۔ یہی نہیں بلکہ مریضوں کا ہسپتال میں کام پہلے کروانے کا کہہ کر پیسے لیتے تھے۔‘
انھوں نے بتایا کہ ’ہم نے اس بنیادی وجہ کو مددنظر رکھتے ہوئے یہ فیصلہ کیا ہے کہ ہم گارڈز، فارمیسی کے عملے، نرسوں، وارڈ بوائے اور صفائی کرنے والے عملے کے لیے باڈی کیمروں کا استعمال کیا جائے گا۔‘
دوران علاج نرسوں کے باڈی کیم اور اس کے استعمال کے ذریعے مریضوں کی پرائیویسی کی خلاف ورزی کے سوال پر بات کرتے ہوئے ان کا کہنا تھا کہ ’نرسوں کو یہ کیمرے سب سے آخر میں لگائے جائیں گے۔ جبکہ پرائیویسی والے معاملے پر ہم اس کا کوئی حل تلاش کریں گے۔ جبکہ دیگر عملے کے تجربے سے ہم مزید سیکھ کر ہم بہتری لانے کے کوشش کریں گے۔‘
انھوں نے مزید بتایا کہ زیادہ تر عملہ جس کے لیے باڈی کیم کا استعمال کرنے کا فیصلہ کیا گیا ہے انھیں ویسے بھی ایک تیسری پارٹی مینیج کرتی ہے اس لیے ہم نے انھیں یہی کہا ہے کہ کیمروں کا خرچہ اور ان کو لگانے کی ذمہ داری بھی ان کی ہی ہوگی۔
تاہم انھوں نے کیمروں سے بننے والی ویڈیو اور ڈاکٹرز کے دوران ڈیوٹی موبائل فون کے استعمال کے سوال پر کوئی جواب نہیں دیا۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
وائے ڈی اے پنجاب کے جنرل سیکرٹری ڈاکٹر حسیب نے اس فیصلے پر بات کرتے ہوئے کہا کہ 'دنیا بھر میں ایسی مثال نہیں ملتی جہاں تمام نرسنگ سٹاف کو باڈی کیم لگانے کا کہا جائے۔ حکومت نے یہ فیصلہ لینے سے پہلے کسی سٹیک ہولڈر سے مشورہ نہیں کیا تاکہ یہ جان سکے کہ اس کے ممکنہ نقصانات کیا ہو سکتے ہیں۔'
انھوں نے مزید کہا کہ 'ہم مانتے ہیں کہ اگر حکومت ہسپتالوں کے معاملات بہتر بنانا چاہتی ہے تو اس کے کئی اور مؤثر طریقے موجود ہیں۔ باڈی کیم کے استعمال سے نہ صرف مریضوں کی پرائیویسی متاثر ہوگی بلکہ ڈاکٹرز اور نرسز بھی کام کرتے وقت ضرورت سے زیادہ محتاط اور کنفیوژ ہو جائیں گے، خاص طور پر نئے آنے والے ڈاکٹرز۔'
ڈاکٹر حسیب نے وضاحت کی کہ ہسپتال سٹاف پر نظر رکھنے کے اور بھی کئی طریقے ہو سکتے ہیں۔ انھوں نے کہا کہ 'آپ خود سوچیں، جب کوئی وارڈ بوائے یا نرس اپنے جسم پر کیمرہ لگا کر وارڈ یا ہسپتال کے کسی بھی حصے میں جائے گا تو علاج کے لیے آنے والے مریضوں کی بے پردگی ہوگی۔ بہت سے مریض ایسی حالت میں آتے ہیں کہ ہمیں فوری طور پر ان کی قمیض اٹھانی پڑتی ہے۔ ایسے میں نرس کے جسم پر لگا کیمرہ یہ سب ریکارڈ کرے گا، تو یہ ویڈیو کون دیکھے گا؟ کہاں جائے گی؟ اور اس کا ڈیٹا کہاں محفوظ ہوگا؟'
انھوں نے مزید کہا 'یہ وہ تمام سوالات ہیں جن پر حکومت کو فیصلہ کرنے سے پہلے غور کرنا چاہیے تھا۔ ہم مانتے ہیں کہ سکیورٹی کے لیے گارڈز یا فارمیسی سٹاف پر کیمرے لگائے جا سکتے ہیں۔ مریضوں اور سٹاف کے درمیان تلخ کلامی کی وجہ بھی ہسپتالوں پر زیادہ بوجھ، ڈاکٹرز کی کمی اور وسائل کی قلت ہے۔'
ڈاکٹر حسیب نے تجویز دی کہ 'کیمرے لگانے سے بہتر یہ ہے کہ حکومت انتظامی معاملات میں بہتری لائے۔ مریضوں کی حفاظت جتنی ضروری ہے، اتنی ہی ڈاکٹروں کی بھی ہے۔ ایک مریض کے ساتھ صرف ایک شخص کو ہسپتال میں آنے کی اجازت دی جائے۔ کیمرے لگانے سے معاملات مزید خراب ہوں گے کیونکہ سب سے پہلے مریض اور اس کے گھر والوں کا سامنا ڈاکٹرز سے ہوتا ہے۔ جب وہ کیمرے دیکھیں گے تو مزید مسائل پیدا ہوں گے۔'"
انھوں نے کہا کہ 'یہ فیصلہ بنیادی حقوق کی خلاف ورزی ہے اور قانونی طور پر درست نہیں، کیونکہ ہم اپنے حلف کے پابند ہیں جس کے تحت ہم مریض کی بیماری یا اس سے متعلق کوئی بات، تصویر یا ڈیٹا اس کی اجازت کے بغیر کسی کو نہیں دے سکتے۔ یہاں تو حکومت پورا علاج ریکارڈ کرنا چاہتی ہے، جو غلط ہے۔'
لاہور کے ایک سرکاری ہسپتال میں کئی سالوں سے کام کرنے والی نرس خالدہ نے کہا کہ ’میں نے لیبر روم میں کام کیا ہے، پیشاب کی نالیاں ڈالی ہیں، سینے کے ایکسرے کیے ہیں، جسم کے حساس حصوں کے زخم صاف کیے ہیں۔
’اب سوچیں اگر یہ سب کرتے وقت میرے جسم پر کیمرہ لگا ہوتا اور وہ سب ریکارڈ ہو رہا ہوتا تو کیسا لگتا؟‘
انھوں نے مزید کہا کہ ’ہماری مانیٹرنگ روزانہ ہوتی ہے۔ ٹیمیں موجود ہیں جو ہمارے کام کی رپورٹ روزانہ فائل کرتی ہیں۔ جب بچوں کے وارڈ میں بچے چوری ہونے کے واقعات ہوئے تو ہم نے خود ایم ایس کو کہا کہ سکیورٹی گارڈ تعینات کریں۔
’حکومت کے اس اقدام پر میں بس یہی کہوں گی کہ بطور خاتون، اپنے جسم پر کیمرہ لگانا مجھے اچھا نہیں لگے گا۔ تو جس کی ریکارڈنگ ہو رہی ہوگی اسے کتنا برا لگے گا۔‘
لاہور کے ایک نجی ہسپتال کے مالک محمد ولید نے کہا کہ یہ معاملہ بہت حساس ہے۔ ’اگر یہ اقدام نجی ہسپتالوں میں نافذ ہوا تو ہمارے لیے بڑا مسئلہ ہوگا۔ مریض اکثر اس بات پر ہنگامہ کرتے ہیں کہ ہسپتال کے اندر سکیورٹی کیمرے کیوں لگے ہیں کیونکہ وہ پردہ دار ہیں۔‘
انھوں نے کہا کہ ’مریضوں کی پرائیویسی ہمارے معاشرے میں بہت اہم ہے۔ سرکاری ہسپتالوں میں لاکھوں مریض آتے ہیں، وہاں بننے والی ویڈیوز کا ریکارڈ کہاں جائے گا؟ کون گارنٹی دے گا کہ یہ ڈیٹا لیک نہیں ہوگا؟ یہاں تو سیف سٹی کی ویڈیوز بھی لیک ہو جاتی ہیں۔‘
انھوں نے مزید کہا کہ ’نجی ہسپتالوں نے سرکاری ہسپتالوں کے ملازمین کو کمیشن پر رکھا ہوتا ہے، جو مریضوں کو نجی ہسپتالوں میں لے کر آتے ہیں۔ یہی نہیں، پرائیویٹ لیبز بھی اسی طرح چلتی ہیں۔ یہ ایک ایسا نظام ہے جسے صرف کیمروں سے نہیں روکا جا سکتا۔ اس کے لیے حکومت کو کوئی مؤثر حل تلاش کرنا ہوگا۔‘
محمد ولید نے کہا کہ ’میری رائے میں حکومت اور نجی شعبہ جس طرح مل کر کام کرتے ہیں، اس میں اس قسم کی کرپشن کو روکنا بے حد مشکل ہے۔ باڈی کیم کا استعمال بھی کچھ عرصے کے لیے دکھاوے کے طور پر ہوگا۔‘

### Article 162 ###
اجرک ایک ایسی ثقافتی علامت ہے جو صدیوں سے عزت، مہمان نوازی اور وقار کی علامت رہی تاہم حالیہ دنوں میں یہ سوشل میڈیا پر ایک نئی بحث اور تنازعے کا مرکز بنی ہوئی ہے۔
یہ معاملہ اس وقت موضوعِ بحث بنا جب رواں ہفتے پیر کے روز جماعت اسلامی کی جانب سے ای چالان، پانی کی قلت اور گٹروں کے ڈھکن نہ ہونے کے خلاف کراچی پریس کلب کے باہر احتجاج کیا گیا۔
اس احتجاج کے دوران مظاہرین کے ساتھ درجن بھر گدھا گاڑیاں بھی موجود تھیں اور ان گدھوں کے گلے میں سندھ نمبر کی پلیٹس لٹک رہی تھیں جن پر اجرک بنی ہوئی تھی۔ ان گدھا گاڑیوں کی تصاویر کے سوشل میڈیا پر وائرل ہونے کے بعد شدید ردعمل سامنے آیا۔
اس سے قبل ایم کیو ایم اور ایم کیو ایم حقیقی بھی اجرک والی نمبر پلیٹ پر اپنے اعتراضات کا اظہار کر چکی ہیں۔
کراچی میں خواجہ سراؤں کے حقوق کی سرگرم کارکن شہزادی رائے نے ایکس پر لکھا کہ ’کیا ہماری سندھی ثقافت کی کوئی حرمت نہیں؟ جماعتِ اسلامی نے گدھوں کے اوپر اجرک والی نمبر پلیٹ لگا کر انتہائی نازیبا حرکت کی۔ اگر یہی سب چلتا رہا تو سندھی اس ملک کو اپنا نہیں مانیں گے۔‘
پوڈ کاسٹر شہزاد غیاث نے بھی ایکس پر لکھا کہ ’کیا آپ کسی اور برادری کے بارے میں عوامی طور پر اس طرح کے تبصرے کر سکتے ہیں؟ ہم نے سندھیوں کے خلاف نفرت کو حد سے زیادہ معمول بنا دیا۔ اجرک جیسی سندھی ثقافت کی علامت کی مسلسل توہین دراصل خالص اور کھلی نسل پرستی کے سوا اور کچھ نہیں۔‘
فاطمہ نامی ایک اور ایکس صارف نے بھی جماعتِ اسلامی کی جانب سے نکالی جانے والی احتجاجی ریلی کے حوالے سے غصے کا اظہار کرتے ہوئے لکھا کہ ’جتنا سندھ اور اس کی عظیم ثقافت کے خلاف زہر اگلا جائے گا ہم اتنی ہی طاقت، غیرت اور حوصلے کے ساتھ ڈٹ کر مقابلہ کریں گے۔ سندھ کوئی کمزور شناخت نہیں، یہ صدیوں کی تاریخ، مزاحمت اور وقار کا نام ہے۔ ہماری جڑیں اس دھرتی میں اتنی گہری ہیں کہ نفرت کے طوفان بھی ہمیں ہلا نہیں سکتے۔‘
عائشہ خان نے لکھا کہ ’جماعتِ اسلامی کا گدھوں پر اجرک ڈالنا محض سیاسی احتجاج نہیں بلکہ سندھ کی ثقافت کی کھلی توہین ہے۔ پیپلز پارٹی سے اختلاف ہو سکتا ہے مگر اجرک کی بے حرمتی ناقابلِ معافی ہے۔‘
انھوں نے مزید کہا ’سندھ کی شناخت کی تضحیک کرنے والوں کو عوام سے معافی مانگنی چاہیے۔ یہ احتجاج نہیں، بدتمیزی ہے۔‘
سندھ اسمبلی میں جماعت اسلامی کے پارلیمانی رہنما محمد فاروق کا کہنا ہے کہ ’جماعت اسلامی نے اجرک کی بے توقیری نہیں کی۔‘
ان کا مزید کہنا تھا کہ ’اجرک ثقافت کا نشان ہے، اسلامی تہذیب کا نشان ہے اس میں چاند، ستارہ اور مسجد کا محراب موجود ہے اور جماعت اسلامی سوچ بھی نہیں سکتی کہ اس اجرک کو جو وہ اپنے گلے میں پہنتے ہیں، خواتین اسے اپنا دوپٹہ اور چادر بناتی ہیں اُس اجرک کی بے توقیری کرے۔‘
محمد فاروق نے مزید کہا کہ ’گدھے پر اجرک نہیں ڈالی گئی ہاں اجرک والی نمبر پلیٹ علامتی طور پر احتجاج کی غرض سے لٹکائی گئی اور ایسا کرنے کا مقصد بس یہ تھا کہ سڑکیں گدھا گاڑی والی بنا رکھی ہیں اور ای چالان سسٹم امریکہ اور دبئی والا ہے۔ اس چیز کو ہی احتجاج میں اجاگر کیا گیا۔‘
انھوں نے کہا کہ ’جہاں تک اجرک والی نمبر پلیٹ کی بات ہے تو فضلہ اور کوڑا کرکٹ اٹھانے والے ٹرک پر بھی یہی اجرک والی نمبر پلیٹ لگی ہے۔ اصل بی توقیری تو سندھ حکومت اس نمبر پلیٹ پر اجرک لگا کر رہی ہے اس کو کیوں نہیں ہٹاتے گدھے تو بہت صاف تھے۔‘
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
اس تنازعے کی ابتدا اس وقت ہوئی جب سندھ حکومت نے اجرک کے ڈیزائن پر گاڑیوں کی نئی نمبر پلیٹس متعارف کروائیں۔ بظاہر اس اقدام کا مقصد صوبائی ثقافت کو اجاگر کرنا تھا مگر یہ فیصلہ جلد ہی عوامی غصے اور سوشل میڈیا پر تنقید کی زد میں آ گیا۔
حکومتِ سندھ کے ترجمان سکھدیو ہیمنانی کہتے ہیں کہ ’سندھ حکومت اور سندھ کے عوام نے ہمیشہ اجرک کو فروغ دیا۔ اجرک صرف ثقافتی علامت نہیں بلکہ پوری تہذیب کی نمائندہ علامت ہے۔‘
انھوں نے کہا کہ ’سندھ میں سکیورٹی، ٹریفک اور ٹرانسپورٹ کے حوالے سے پورا نظام تبدیل کیا جا رہا ہے۔ جس میں سیف سٹی منصوبہ بھی شامل ہے۔ نئی نمبر پلیٹس میں سکیورٹی فیچر دیا جا رہا ہے تاکہ نگرانی اور سکیورٹی کو بہتر بنایا جا سکے۔‘
’فطری طور پر نمبر پلیٹس پر ہمیں ایسی علامت دینی تھی جو ہماری صوبائی شناخت ہو۔ یہ پریکٹس پوری دنیا میں ہوتی ہے کہ ریاستوں کی شناخت کی علامات کو نمایاں کیا جاتا ہے۔‘
سکھدیو ہیمنانی کے مطابق ’یہ سراسر غلط ہے کہ پاکستان پیپلز پارٹی یا سندھ حکومت اجرک کا نشان اپنے سیاسی مقاصد کے لیے استعمال کر رہی ہے۔ حزبِ اختلاف نے کبھی بھی سکیورٹی سے متعلق نمبر پلیٹس کے فیصلے پر اعتراض نہیں کیا۔ یہ مسئلہ صرف اجرک کے ساتھ اٹھایا گیا تھا۔‘
انھوں نے مزید کہا کہ ’ہم کہتے ہیں، اجرک نہیں تو اور کیا؟ وہ ہمیں بتائیں۔ اگر وہ وضاحت نہیں کر سکتے تو اسے قبول کر لیں یا پھر خود کو سندھ کی ثقافت کا حصہ نہ سمجھیں۔ اگر وہ اجرک سے ناخوش ہیں یا انھیں یہ مناسب نہیں لگتا تو ہمیں بتائیں کہ کیا سندھ یا سندھی ثقافت میں اجرک سے زیادہ پہچانی جانے والی کوئی علامت موجود ہے؟ جو ہماری پوری تاریخ اور تہذیب کو علامت میں بیان کرتی ہے۔‘
’جو لوگ اجرک کے نام پر پیپلز پارٹی اور سندھ حکومت کی سیاسی مخالفت کر رہے ہیں وہ دراصل بدنیتی پر مبنی سیاست کر رہے ہیں۔‘
سندھ میں اجرک کی روایت کو وادیِ مہران کی تہذیب کے ساتھ جوڑا جاتا ہے۔ موئنجو دڑو سے برآمد ہونے والے ’کنگ پرسٹ‘ نے بھی اپنے جسم پر اجرک اوڑھ رکھی ہے۔ اس مجسمے کے کندھے پر تین پتیوں والے پھول جیسا نقش بنا ہوا ہے، جس کے گرد سرخ رنگ سے بھرے چھوٹے دائرے موجود ہیں۔
محققین کے مطابق یہ دراصل سورج، پانی اور زمین کے دیوتاؤں کے اتحاد کی علامت تھا۔
نورجہاں بلگرامـی، جو ایک معروف آرٹسٹ، ٹیکسٹائل ڈیزائنر اور محقق ہیں لکھتی ہیں کہ لفظ ’اجرک‘ غالباً عربی زبان کے لفظ ’ازرق‘ سے ماخوذ ہے، جس کے معنی نیلا ہیں۔
ان کا کہنا ہے کہ ’سندھ کے عوام اس کپڑے کو محض لباس نہیں بلکہ اسے مقدس تہذیبی علامت کے طور پر دیکھتے ہیں۔ سندھ میں مرد، خواتین اور بچے سبھی اجرک اوڑھتے ہیں اور اس کا تعلق نہ کسی طبقے سے ہے اور نہ سماجی حیثیت سے۔‘
نورجہاں بلگرامی کہتی ہیں کہ ’امیر ہو یا غریب، اجرک کی قدر و قیمت یکساں سمجھی جاتی ہے۔ اس کی اہمیت کا تعین نہ تو رنگ سے ہوتا ہے اور نہ ہی نقش و نگار سے بلکہ فرق صرف کپڑے کی بنیاد پر ہوتا ہے، جو مہنگا یا سستا ہو سکتا ہے۔‘
ان کے مطابق ’اجرک کا استعمال صرف خاص مواقع تک محدود نہیں بلکہ یہ روزمرہ زندگی کا بھی حصہ ہے۔ پیدائش سے لے کر شادی اور پھر موت تک انسانی زندگی کے تمام اہم مراحل میں اجرک کسی نہ کسی صورت موجود رہتی ہے۔ اسے بار بار استعمال کیا جاتا ہے، یہاں تک کہ بوسیدہ ہو جائے۔ یہ اس بات کی علامت ہے کہ اجرک صرف زیبائش نہیں بلکہ سندھی سماج کے ساتھ جڑی ایک زندہ روایت ہے۔‘
سماجی رابطوں کی ویب سائٹس پر جاری تنقید کو تجزیہ نگار لسانی کشیدگی کی چنگاری قرار دیتے ہیں۔
آئی بی اے کے سوشل سائنس شعبے کے پروفیسر اور مصنف فرحان صدیقی کہتے ہیں کہ ’گزشتہ چند سال میں ایک خیال عوامی اور سماجی سطح پر نظر آتا ہے، وہ یہ کہ سندھی آبادی کا کراچی میں انخلا کافی بڑھ گیا اور یہ لسانی عدم تحفظ کا احساس پیدا کر رہا ہے۔‘
انھوں نے کہا کہ ’اس احساس کا تعلق کراچی کے انفراسٹرکچر سے ہے جو پچھلے پندرہ بیس سال سے بالکل خراب ہوا۔ چاہے سڑکیں ہوں، صفائی ہو یا بچے گٹر میں گر رہے ہوں، لوگ اس کو پیپلز پارٹی کی گورننس سے جوڑتے ہیں۔‘
فرحان صدیقی کہتے ہیں کہ ’اس کی وجہ یہ ہے کہ لوکل گورنمنٹ بھی ان کے پاس ہے، جو پہلے صوبائی سطح پر تھی اور ایم کیو ایم لوکل سطح پر تھی۔ اس سے ایک بیلنس آف پاور تھا لسانی اور سیاسی بنیادوں پر، جو اب ختم ہو گیا۔ اس کی ایک وجہ یہ بھی ہے کہ ایم کیو ایم اپنی لیڈرشپ، تنظیمی اور نظریاتی بحران کا شکار ہے۔ اس طرح پیپلز پارٹی کا اثر و رسوخ بڑھ گیا۔‘
وہ مزید کہتے ہیں کہ ’جو اجرک سے متعلق چیزیں نظر آتی ہیں، ان کے پیچھے سیاسی عنصر بھی موجود ہے اور لسانی بھی۔ یہ خطرناک بات ہے کیونکہ کراچی اس وقت بوائلنگ پوائنٹ پر ہے۔‘
لاہور یونیورسٹی آف مینجمنٹ سائنسز (لمز) کی پروفیسر اور مصنف ڈاکٹر عاصمہ فیض کہتی ہیں کہ ’میرا خیال ہے کہ کسی بھی ثقافتی علامت کو نشانہ بنانے میں عموماً سیاست شامل ہوتی ہے۔ یہ عام طور پر ایک سیاسی ایجنڈا ہوتا ہے۔‘
ان کا کہنا تھا کہ ’اجرک سندھی قوم کی اولین علامت ہے اور یہی وجہ ہے کہ جب سندھی، بعض جماعتیں یا حکومت اسے اہمیت دینے کی کوشش کرتی ہیں تو غیر سندھی برادری اس مسئلے کو اٹھا کر جوابی کارروائی کرتی ہے۔‘

### Article 163 ###
دس دسمبر کو جب پاکستان کے نجی چینل ’اے آر وائی ڈیجیٹل‘ پر پروگرام ’گڈ مارننگ پاکستان‘ شروع ہوا تو معمول کے مطابق میزبان ندا یاسر نے راویتی جوش و جذبے کے ساتھ اس کا آغاز کیا اور پروگرام میں زیر بحث آنے والے موضوع کے بارے میں بتایا۔
موضوع بتاتے ہوئے ندا یاسر نے یہ تذکرہ بھی کیا کہ وہ اس پروگرام میں اپنی ذاتی زندگی کی باتیں بھی شیئر کر دیتی ہیں اور پھر یہاں سے ہی انھوں نے کچھ روز پہلے اپنے شو کے دوران سرزد ہونے والی ایک ’غلطی‘ کا ذکر کیا اور اس پر معافی مانگی۔
خیال رہے ندا یاسر کو ان کی ’غلطی‘ پر گذشتہ کئی دنوں سے سوشل میڈیا پر شدید تنقید کا سامنا تھا۔
ندا یاسر نے کہا کہ ’کچھ دن پہلے میں نے اپنے شو میں ایک ذاتی تجربہ شیئر کیا، جو ایک برا تجربہ تھا مگر مجھ سے جو کوتاہی ہوئی، وہ یہ کہ میں نے لفظوں کے چناؤ میں تھوڑی سی گڑبڑ کر دی، جو عام زندگی میں بات کرتے ہوئے ہو جاتی ہے۔‘
انھوں نے مزید وضاحت کی کہ ’میرا شو ریکارڈڈ نہیں بلکہ لائیو ہے۔ میں نے ڈیلیوری رائیڈرز کے حوالے سے اپنا برا تجربہ جب شیئر کیا تو مجھے اس میں یہ لفظ شامل کرنا چاہیے تھا کہ ’کچھ لوگ‘ ایسا کر جاتے ہیں۔ میں نے جو ڈیلیوری رائیڈرز کی پوری کمیونٹی ہے اسے ایسا نہیں کہا۔ مجھے لفظ ’کچھ لوگ‘ اپنے پورے جملے میں شامل کرنا چاہیے تھا کیونکہ پانچوں انگلیاں برابر نہیں ہوتی ہیں۔‘
’بہت سے ایسے لوگ ہیں بلکہ زیادہ تر ایسے رائیڈرز ہیں جو بہت ایماندار ہیں اور بہت محنت اور مشقت سے اپنی زندگی کے خرچے اٹھا رہے ہیں۔‘
انھوں نے رائیڈر کمیونٹی کو مخاطب کرتے ہوئے کہا کہ ’اگر میری وجہ سے میرے پیارے رائیڈرز کو تکلیف پہنچی  اور اگر وہ اب مجھے دیکھ رہے ہیں تو میں آپ سے سچے دل میں معذرت کرنا چاہتی ہوں کیونکہ میں پھر کہوں گی کہ میں یہاں کسی کو تکلیف دینے کے لیے نہیں بیٹھی۔‘
چند دن قبل ندا یاسر کا فوڈ ڈیلیوری رائیڈرز کے حوالے سے ایک بیان سوشل میڈیا پر وائرل ہوا تھا، جس میں انھوں نے دعویٰ کیا تھا کہ فوڈ ڈیلیوری رائیڈرز جان بوجھ کر کھلّے پیسے نہیں رکھتے تاکہ انھیں زیادہ ٹپ مل سکے۔
یہ بیان دراصل ندا یاسر نے 15 دن قبل 25 نومبر کو اپنے پروگرام میں جاری گفتگو کے دوران دیا تھا۔
انھوں نے کہا تھا کہ ’فوڈ ڈیلیوری رائیڈرز کے پاس کبھی چینج (کھلے پیسے) نہیں ہوتا۔ آپ اپنی مرضی سے انھیں ٹپ دے دیں یہ الگ بات ہے لیکن اگر وہ جھوٹ بول رہے ہیں تو میں تو ڈرائیور کو بلا کر کہتی ہوں کہ جاؤ چینج لے کر آؤ۔ جب آپ انھیں کھڑا رکھیں گے ناں تو ان کی اگلی ڈیلیوریز لیٹ ہوں گی، کیونکہ یہ ان کی عادت بنی ہوئی ہے۔‘
اس پر پروگرام میں بیٹھی مہمان خواتین بھی ندا یاسر کی ہاں میں ہاں ملاتی ہیں۔
اس کلپ کے سوشل میڈیا پر وائرل ہونے کے بعد ندا یاسر کو خاصی تنقید کا سامنا کرنا پڑا۔
صرف سوشل میڈیا صارفین ہی نہیں بلکہ بہت سے فوڈ ڈیلیوری رائیڈرز کے بھی اس حوالے سے بیان سامنے آئے تھے جس میں انھوں نے ندا یاسر سے معافی کا مطالبہ کیا تھا۔
اس کے علاوہ سوشل میڈیا پر ایسی ویڈیوز بھی سامنے آئی تھیں، جن میں رائیڈرز ہاتھ میں سکے اٹھائے ندا یاسر کو مخاطب کرتے ہوئے کہتے ہیں کہ ’ہم نے آپ کے لیے چینج رکھ لیا ہے۔‘
اداکارہ فضا علی نے بھی اس حوالے سے ایک ویڈیو بیان جاری کیا تھا، جس میں انھوں نے کہا تھا کہ ٹپ دینا فرض نہیں لیکن کسی کو ذلیل نہ کرنا آپ کا فرض ہے۔
انھوں نے یہ بھی کہا تھا کہ ’رائیڈرز بھی انسان ہیں، یہ کوئی مشینیں نہیں۔ ان کا دل اور جذبات ہیں۔ ان پر بھی ذمہ داریاں ہوتی ہیں۔ اگر آپ انھیں عزت دیں گی تو کل اللہ آپ کو کسی بڑی مصیبت سے نکال دے گا۔‘
’ڈیلیوری میں تاخیر ہو سکتی ہے لیکن انسانیت میں تاخیر نہیں ہونی چاہیے۔‘
صارف امین زبیری نے ندا یاسر پر تنقید کرتے ہوئے لکھا کہ ’ایسے لوگ کبھی نہیں سمجھیں گے کہ حلال کمائی کے لیے رائیڈرز بارش، گرمی، دیر رات، ٹریفک اور مستقل خطرے میں کن چیزوں سے گزرتے ہیں۔‘
ایک اور صارف نے لکھا کہ ڈیلیوری بوائز اور رائیڈرز روزگار کمانے کے لیے سخت محنت کر رہے ہیں۔ اگر آپ کو تحفظات ہیں تو کوئی وجہ نہیں کہ آپ ان کے بارے میں ایسے بات کرنے کے لیے اپنے پلیٹ فارم کا استعمال کریں۔‘
اس تحریر میں ایسا مواد ہے جو X کی جانب سے دیا گیا ہے۔ کسی بھی چیز کے لوڈ ہونے سے قبل ہم آپ سے اجازت چاہتے ہیں کیونکہ یہ ممکن ہے کہ وہ کوئی مخصوص کوکیز یا ٹیکنالوجیز کا استعمال کر رہے ہوں۔ آپ اسے تسلیم کرنے سے پہلے Xککی پالیسیاورپرائیویسی پالیسیپڑھنا چاہیں گے۔ اس مواد کو دیکھنے کے لیے ’تسلیم کریں، جاری رکھیں‘ پر کلک کریں۔
X پوسٹ کا اختتام
مواد دستیاب نہیں ہے
تاہم یہ پہلا موقع نہیں کہ ندا یاسر اور ان کا شو اس طرح تنقید کی زد میں آیا ہو۔
سنہ 2020 کے دوران ندا یاسر نے اپنے شو کی ایک قسط میں کراچی میں مبینہ طور پر اغوا اور ریپ کے بعد قتل ہونے والی پانچ سالہ بچی کے بارے میں بات کی تھی۔
یہ شو دو گھنٹے جاری رہا تھا، جس میں ندا یاسر نے اس بچی کے والدین سے طویل گفتگو کی اور اُن سے چند ایسے سوال کیے جس کی وجہ سے سوشل میڈیا صارفین نے ندا یاسر کو ہدف تنقید بنایا۔
اسی طرح گذشتہ برس ندا یاسر نے اپنے شو میں معروف پاکستانی اداکار عدنان صدیقی کو مدعو کیا تھا۔
عدنان صدیقی اس شو میں ایک موقع پر اپنی دادی کے بارے میں بتانے لگے کہ والدہ کی وفات کے بعد ان کی پرورش دادی نے کی اور پھر اسی دوران ان کے ہاتھ پر مکھی بیٹھی جس پر انھوں نے معذرت کرتے ہوئے خواتین کو مکھی سے تشبیہ دے دی۔
خواتین کے بارے میں ایسی رائے کا اظہار کرنے پر سوشل میڈیا پر عدنان صدیقی پر شدید تنقید ہوئی تھی، جس کے بعد عدنان صدیقی نے اپنے انسٹاگرام اکاؤنٹ پر ایک پیغام لکھا۔

### Article 164 ###
پاکستان کے صوبہ سندھ کے شہر حیدرآباد کی ایک عدالت نے سندھی زبان کے نامور شاعر ڈاکٹر آکاش انصاری کے قتل میں ان کے گود لیے ہوئے بیٹے شاہ لطیف کو سزائے موت سنائی ہے۔
حیدرآباد میں یہ قتل 15 فروری 2025 کی رات کو ہوا تھا۔ ڈاکٹر آکاش کی جھلسی ہوئی لاش ان کے فلیٹ سے ملی تھی اور ان کے بیٹے کا موقف تھا کہ یہ موت گھر میں آتشزدگی کی وجہ سے ہوئی تھی۔
تاہم پوسٹ مارٹم رپورٹ کے مطابق ڈاکٹر آکاش کے جسم پر 12 گہرے زخم پائے گئے جو گردن، سینے، پیٹ اور رانوں پر تھے۔ ان میں سے کئی زخم اتنے گہرے تھے کہ پھیپھڑوں اور دیگر اعضا کو شدید نقصان پہنچا جس کی وجہ سے خون بہت زیادہ بہہ گیا اور ان کی موت واقع ہو گئی۔
عدالتی فیصلے کے مطابق ملزم نے ثبوت چھپانے کے لیے لاش اور بستر پر پیٹرول چھڑک کر آگ لگا دی۔ اس کے بعد اس نے کمرے کو تالا لگا دیا اور شور مچایا تاکہ یہ ایک حادثاتی آگ لگنے کا واقعہ معلوم ہو۔
فیصلے میں بتایا گیا کہ جب ڈرائیور اور دیگر لوگ آگ بجھانے پہنچے تو انھوں نے دیکھا کہ ملزم آگ بجھانے میں مدد نہیں کر رہا تھا بلکہ فون پر کسی سے بات کر رہا تھا، جس کے بعد ملزم شاہ کو گرفتار کیا گیا۔
ملزم نے پولیس کے سامنے اعتراف کیا تھا کہ انھوں نے ہی والد کو قتل کیا ہے۔ ان کی نشاندہی پر پولیس نے قتل میں استعمال ہونے والی چھری اور خون آلود کپڑے برآمد کیے تھے۔
تحریری فیصلے کے مطابق استغاثہ نے ثابت کیا کہ باپ اور بیٹے کے درمیان تعلقات بیٹے کی منشیات کی لت کی وجہ سے خراب تھے جبکہ ملزم جائیداد اور پیسوں کا مطالبہ کرتا تھا۔ 2024 میں ڈاکٹر آکاش نے اپنے بیٹے کے خلاف تقریباً 38 لاکھ روپے کی چوری کا مقدمہ بھی درج کروایا تھا جس کی وجہ سے ملزم غصے میں تھا۔
فروری 2015 کے دوران حیدرآباد کے ایس ایس پی فرخ لنجار نے بی بی سی اردو کو بتایا تھا کہ ’شاہ لطیف نے (مبینہ طور پر) اپنے والد آکاش انصاری کو چھری مار کر قتل کیا اور اس کے بعد اس قتل کو حادثے کی شکل دینے کے لیے جسم کو آگ لگادی۔'
'اگر لاش پوری طرح جل جاتی تو جسم سے تشدد کے نشانات بھی مٹ جاتے لیکن لاش مکمل طور پر نہیں جلی۔'
ابتدائی طور پر ان کے بیٹے شاہ لطیف نے دعویٰ کیا تھا کہ بجلی کے شارٹ سرکٹ کی وجہ سے کمرے میں آگ لگ گئی تھی۔
ایس ایس پی فرخ لنجار کا کہنا ہے کہ ملزم نے انھیں دورانِ تفتیش بتایا کہ ان کے والد انھیں کچھ نہ کرنے اور نااہلی کے طعنے دیتے تھے جس کی وجہ سے وہ ڈاکٹر آکاش انصاری سے ناراض تھے۔
وہ کہتے ہیں کہ ’ملزم نے چھری کے وار کر کے اپنے والد کو قتل کیا اور اس کے بعد گھر سے چلا گیا۔ بعد میں گھر واپس آیا اور کوئی آتشی مواد چھڑک کر لاش کو آگ لگا دی۔‘
ایس ایس پی فرخ لنجار کے مطابق ملزم نے ریسکیو حکام کو تو آتشزدگی کے بارے میں آگاہ کیا لیکن پولیس کو مطلع نہیں کیا  اور اسی وجہ سے پولیس کو شاہ لطیف پر شک ہوا۔
پولیس افسر کے مطابق قانون یہ کہتا ہے کہ اگر کوئی غیر فطری موت ہوئی ہے تو اس کی تحقیقات کی جائیں اور اسی قانون کے تحت پولیس نے اصرار کیا کہ ڈاکٹر آکاش انصاری کا پوسٹ مارٹم کیا جائے۔
ان کے مطابق پوسٹ مارٹم کے دوران ’ثابت ہوگیا کہ یہ فطری موت نہیں ہے۔‘
'ملزم اس واقعے کو حادثاتی موت قرار دینے میں کامیاب ہوچکا تھا، رشتے داروں نے بھی اس کو قبول کرلیا تھا اور اگر پولیس کو شک نہ ہوتا، پوسٹ مارٹم نہ کیا جاتا تو یہ قتل سامنے نہیں آتا۔'
ڈاکٹر آکاش انصاری کے قتل کا مقدمہ ان کے پھوپی زاد بھائی ابراہیم انصاری نے حیدرآباد کے بھٹائی نگر تھانے میں انسداد دہشتگردی ایکٹ کے تحت درج کروایا تھا۔
ایف آئی آر میں کہا گیا ہے کہ ڈاکٹر آکاش انصاری کا کوئی بیٹا نہیں تھا اور انھوں نے شاہ لطیف کو گود لیا تھا، جو بڑا ہو کر نشے کا عادی ہوگیا۔
مقدمے کے مدعی کے مطابق شاہ لطیف نے گذشتہ برس اپنے گھر میں چوری بھی کی تھی جس کا مقدمہ بھٹائی نگر تھانے میں ہی درج کروایا گیا تھا۔
ایف آئی آر میں مزید کہا گیا ہے کہ چوری کے مقدمے اور جائیداد کی ملکیت کے تنازع کے سبب شاہ لطیف نے ڈاکٹر آکاش انصاری کو قتل کی دھمکیاں بھی دی تھیں۔
مدعی ابراہیم انصاری کے مطابق ڈاکٹر آکاش انصاری 14 فروری کو بدین آئے تھے اور رات میں اپنے ڈرائیور کے ہمراہ حیدرآباد روانہ ہو گئے تھے۔
'15 فروری کو مجھے بذریعہ فون معلوم ہوا کہ ڈاکٹر آکاش انصاری کے گھر میں آگ لگی ہے اور وہ فوت ہوگئے ہیں۔ ہم نے دیکھا کہ میرے ماموں کے بیٹے کی لاش مردہ خانے میں جھلسی ہوئی پڑی تھی جس پر تیز دھار آلے کے زخم لگے ہوئے تھے۔'
ڈاکٹر آکاش انصاری کی پوسٹ مارٹم رپورٹ میں کہا گیا ہے کہ زخم لگنے کے 15 منٹ کے اندر ہی ان کی موت واقع ہوگئی تھی۔
پوسٹ مارٹم رپورٹ کے مطابق کپڑوں سے خون اور مٹی کے تیل کی بو آرہی تھی، اوپر کے دانتوں میں ایک دانت ٹوٹا ہوا تھا، گلے پر ڈیڑھ انچ کے آٹھ زخموں کے نشانات تھے۔
پوسٹ مارٹم رپورٹ کے مطابق ڈاکٹر آکاش انصاری کے سینے پر تین سے دو سینٹی میٹر گہرے سات سے زیادہ زخم تھے۔
یاد رہے کہ ڈاکٹر آکاش انصاری کا شمار سندھی زبان کے انقلابی شاعروں میں ہوتا ہے۔ انھوں نے عوامی نیشنل پارٹی اور عوامی تحریک کے پلیٹ فارم سے سیاست کی تھی۔
تاہم بعد میں وہ سیاست سے علیحدہ اور صحافت سے منسلک ہو گئے۔ انھوں نے حیدرآباد سے ہی ایک سندھی اخبار نکالا جسے جنرل ریٹائرڈ پرویز مشرف کے دور میں بند کردیا گیا تھا۔
ڈاکٹر آکاش انصاری کی شاعری جنرل ضیا الحق کے دور میں مقبول ہوئی تھی۔ انھوں نے انقلابی شاعری کے علاوہ رومانوی گیت بھی لکھے تھے جنھیں سندھ کے نامور گلوکاروں نے انھیں گایا ہے۔

### Article 165 ###
پاکستان کی حکومت نے کئی برسوں کی کوشش کے بعد حال ہی میں سالہا سال سے خسارے میں چلنے والی قومی ایئر لائن پی آئی اے کے اکثریتی شیئرز فروخت کر دیے ہیں۔ پاکستان انٹرنیشنل ایئر لائنز کے ان 75 فیصد حصص کو پرائیویٹ کمپنیوں کے ایک گروپ عارف حبیب کنسورشیئم نے 135 ارب روپے میں خریدا۔
لیکن کیا حکومت نے پی آئی اے کو سستا فروخت کر دیا اور قومی خزانے کو ان پیسوں میں سے محض دس ارب روپے ملیں گے؟ پی آئی اے کی فروخت کے حوالے سے اس نوعیت کے بہت سے سوال پاکستان میں ذرائع ابلاغ اور سوشل میڈیا پر گردش کر رہے ہیں۔
ان میں بنیادی سوال یہ ہے کہ پی آئی اے کی اس نجکاری سے پاکستان کے قومی خزانے کو بنیادی طور پر کتنا پیسہ ملے گا؟ کچھ حلقے یہ سوال بھی اٹھا رہے ہیں کہ جتنے پیسوں میں حکومت قومی ایئر لائن کو بیچ رہی ہے اس سے زیادہ مالیت کے تو اس کے پاس جہاز موجود تھے۔
ان جیسے سوالات کے سامنے آنے کی ایک وجہ حکومت کی طرف سے پی آئی اے کی نجکاری کے طریقہ کار میں شامل کی گئی وہ شق بھی ہے جس میں یہ کہا گیا کہ حکومت حالیہ فروخت سے ملنے والی رقم کا صرف 7.5 فیصد کیش میں لے گی جبکہ باقی سارا پیسہ واپس پی آئی اے میں انویسٹ کر دیا جائے گا۔
تو یہاں ایک سوال یہ بھی سامنے آ رہا ہے کہ حکومت یہ کیسے یقینی بنائے گی کہ وہ تمام پیسہ واقعی قومی ایئر لائن میں دوبارہ انویسٹ ہوا یا نہیں اور اگر ایسا نہیں ہوتا تو یہ پاکستان کے قومی خزانے کے لیے یہ کتنا نقصان دہ ہو گا۔
پاکستان کے نجکاری کمیشن کا موقف ہے کہ قومی خزانے کو اس نجکاری سے دس ارب نہیں بلکہ 55 ارب ملیں گے اور حکومت نے اس بات کو یقینی بنانے کے لیے ڈیل کے اندر گارنٹیز رکھی ہیں کہ وہ تمام پیسہ جو حکومت نہیں لے رہی وہ کمپنی میں واپس انویسٹ ہو۔ مگر سوال یہ ہے کہ یہ کیسے ہو گا؟
وزیراعظم کے مشیر برائے نجکاری محمد علی نے بی بی سی سے بات کرتےہوئے بتایا کہ بنیادی طور پر پاکستان انٹرنیشنل ایئر لائنز کے 75 فیصد حصص بیچے گئے ہیں جن کے عوض ملنے والے 135 ارب روپے کی رقم کا 7.5 فیصد براہ راست حکومت کو ملے گا۔
انھوں نے بتایا کہ حالیہ نجکاری کے بعد پی آئی اے کے باقی ماندہ 25 فیصد کی ویلیو 45 ارب روپے طے پائی یعنی قومی ایئر لائن کی کل مالیت 180 ارب تک پہنچی۔ حکومت کو پہلے 75 فیصد حصص کی فروخت سے ملنے والی رقم میں سے دس ارب ملے گا۔
’اس کے بعد اگر باقی ماندہ 25 فیصد شیئرز بھی بولی جیتنے والا عارب حبیب کنسورشیئم خرید لیتا ہے تو حکومت کو اس کی ویلیو کا 45 ارب مل جائے گا۔‘
چیئرمین نجکاری کمیشن محمد علی کے مطابق اس طرح حکومت کو مجموعی طور پر اس ڈیل میں سے 55 ارب ملیں گے۔
ان کا کہنا ہے کہ پی آئی اے کو خریدنے والے عارف حبیب کنسورشیئم نے حکومت کو یہ اشارہ دیا ہے کہ وہ باقی ماندہ 25 فیصد حصص بھی خریدنے میں دلچسپی رکھتے ہیں۔ اس کا فیصلہ کرنے کے لیے ان کے پاس تین ماہ کا وقت ہے۔
’اگر وہ یہ حصص بھی خرید لیتے ہیں تو حکومت کو 55 ارب روپے مل جائیں گے جو قومی خزانے میں جائیں گے۔ اگر وہ نہیں بھی خریدتے تو بھی یہ تمام شیئرز جن کی ویلیو 45 ارب روپے ہے وہ حکومت کے پاس رہیں گے۔‘
یعنی پی آئی اے کی مکمل فروخت پر حکومت کو 55 ارب ملیں گے ورنہ اس کے پاس دس ارب کیش اور 45 ارب شیئرز کی صورت میں رہے گا۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
پاکستان انٹرنیشنل ایئر لائنز مسلسل خسارے میں چلتی رہی تاہم اس کی فروخت کے بعد ایک سوال یہ بھی سامنے آ رہا ہے کہ اس خسارے کے باوجود ایئر لائن کی قیمت اتنی کم نہیں تھی جتنے میں حکومت نے اس کو فروخت کیا۔
پاکستان کے وزیر خزانہ کے مشیر خرم شہزاد نے اس سوال پر ایک وضاحت اپنے ایکس اکاونٹ پر ایک پیغام کے ذریعے کی۔
ان کا کہنا ہے کہ پی آئی اے جو کہ مسلسل خسارے میں چل رہی تھی اس کو نجکاری کے ذریعے سرمایہ کاروں کے لیے قابل خرید بنانے کے لیے حکومت کو چند اقدامات کرنے پڑے جن میں اس کے ذمے 600 ارب کے واجب الادا قرضوں کا بوجھ ایک ہولڈنگ کمپنی بنا کر اس میں منتقل کیا گیا۔
انھوں نے بتایا کہ پی آئی اے کے بیرون ملک اثاثے، جن میں امریکہ میں روز ویلٹ ہوٹل اور پیرس میں سکرائب ہوٹل شامل ہیں، اس نجکاری معائدے کا حصہ نہیں۔
’ان کی الگ سے نجکاری کر کے اس رقم سے ہولڈنگ کمپنی کو منتقل ہونے والا قرض ادا کیا جائے گا۔‘
ان کا کہنا ہے کہ پی آئی اے کے موجودہ وہ تمام اثاثہ جات جو اس نجکاری کے ذریعے بیچے جا رہے ہیں ان کی کل ویلیو 190 ارب روپے بنتی ہے جن میں 33 جہاز شامل ہیں جن میں سے 30 منزلوں تک جانے کے لیے 18 جہاز آپریشنل ہیں۔
’اس کے علاوہ 170 گلوبل سلاٹس، 78 ڈیسٹینیشنز اور 97 ایئر لائنز ڈیزیگنیشن شامل ہیں۔‘
تاہم خرم شہزاد نے بتایا کہ ’اگر ان 190 ارب میں سے پی آئی اے کے ذمے موجود واجبات کے 181 ارب روپے نکال لیے جائیں تو پی آئی اے کی کل مالیت یا نیٹ ایکیوٹی صرف 9 ارب بچتی ہے۔‘
خرم شہزاد نے مزید بتایا کہ پی آئی اے کے نقصانات گزشتہ دس برس کے دوران 500 ارب روپے تک پہنچ چکے تھے یعنی ہر برس پی آئی اے کو 50 ارب کا  نقصان ہو رہا تھا۔
پی آئی اے کی حالیہ نجکاری کے بعد ملنے والی رقم کا 7.5 فیصد جو کہ دس ارب روپے بنتا ہے وہ حکومت تین ماہ کے اندر کیش میں لے گی تاہم باقی ماندہ 9.5 فیصد کمپنی میں دوبارہ انویسٹ کیا جانا ہے۔
یہاں ایک سوال یہ بھی ہے کہ نجکاری کے اس عمل میں حکومت نے یہ کیسے یقینی بنایا کہ نیا خریدار یہ تمام رقم واپس پی آئی اے میں انویسٹ کرے گا۔
نجکاری کمیشن کے چیئرمین محمد علی نے بی بی سی کو بتایا کہ ایسا ممکن نہیں کہ پی آئی اے کو خریدنے والی کمپنی یہ شرط پوری نہ کرے۔
انھوں نے بتایا کہ پی آئی اے خریدنے والے گروپ کو پابند کیا گیا ہے کہ وہ یہ تمام پیسہ پی آئی اے میں دوبارہ انویسٹ کریں گے۔
’اس کا طریقہ کار ایسا رکھا گیا ہے کہ عارف حبیب گروپ کو 7.5 فیصد جو کہ دس ارب روپے بنتا ہے پہلے تین ماہ کے اندر جمع کروانا ہے۔ ساتھ ہی انھیں تین ماہ کے اندر 92.5 فیصد کا دو تہائی حصہ پی آئی اے کے اندر انویسٹ کرنا ہے۔
یہ رقم لگ بھگ 83 ارب بنتی ہے۔
محمد علی نے بتایا کہ ’اس کے بعد ہی ان کے ساتھ ڈیل بند ہو پائے گی۔ باقی رقم جو 37 ارب روپے بنتی ہے وہ انھیں کمپنی میں دوبارہ انویسٹ کرنے کے لیے ان کے پاس 12 ماہ کا وقت ہو گا۔‘
چیئرمین نجکاری کمیشن نے بتایا کہ جب تک وہ یہ تمام رقم بارہ ماہ کے اندر ادا نہیں کر دیں گے اس وقت تک ان کے شیئرز حکومت کے پاس ود ہولڈ رہیں گے۔ ’تمام رقم پی آئی اے میں انویسٹ ہونے کے بعد ہی وہ شیئرز ان کو ریلیز کیے جائیں گے۔‘
مشیر برائے نجکاری محمد علی کا کہنا تھا کہ یہ بندوبست اس لیے کیا گیا کہ اس سے دو مقاصد حاصل کیے جا سکیں۔
’ایک تو یہ کہ حکومت کے پاس پیسے آ جائیں اور دوسرا اس بات کو یقینی بنایا جا سکے کہ تمام 92.5 فیصد کی رقم کمپنی میں دوبارہ انویسٹ ہو۔‘
انھوں نے مزید بتایا کہ حکومتی اندازے کے مطابق پی آئی اے کی حالت میں بہتری لانے کے لیے سالانہ 120 ارب روپے کی ضرورت ہو گی اور اسی لیے حکومت نے یہ فیصلہ کیا کہ 75 فیصد حصص کی نجکاری سے ملنے والی رقم کا بڑا حصہ واپس کمپنی میں انویسٹ کیا جائے گا۔
مشیر برائے نجکاری محمد علی نے بی بی سی کو بتایا کہ اگلےمراحل میں آئندہ دو ہفتے کے بعد پی آئی اے کے 75 حصص خریدنے والے گروپ کے ساتھ معائدے پر دستخط کرنے کا عمل مکمل کیا جائے گا۔
نجکاری کمیشن کا بورڈ پہلے ہی حکومت کو عارف حبیب کنسورشیئم کی بولی کی منظوری کے لیے اسے کابینہ کمیٹی برائے نجکاری کو پیش کرنے کی منظوری دے چکا ہے۔ کابینہ کی منظوری کے بعد معائدے پر دستخط کرنے کا مرحلہ طے پائے گا۔
اس کے بعد تین ماہ کے عرصے کے بعد عارف حبیب کنسورشیئم کی جانب سے پیسوں کی ادائیگی کے بعد ان کے ساتھ معائدہ مکمل ہو جائے گا۔
مشیر برائے نجکاری اور نجکاری کمیشن کے چیئرمین محمد علی نے بی بی سی کو بتایا کہ اس کے بعد لگ بھگ اپریل کے مینے سے پی آئی اے کے نئے مالکان کو کمپنی کا کنٹرول مل جائے گا تاہم مکمل طور پر کمپنی کو چلانے کے لیے انھیں وقت درکار ہو گا۔
اس دوران مزید بہت سی رسمی کارروائیاں مکمل کرنا ہوں گی جن میں بیرون ملک پی آئی اے کے معاہدوں میں ضابطے کی کارروائیاں درکار ہیں۔ ان کے لیے حکومت نے پہلے ہی سے اقدامات کا آغاز کر دیا ہے۔
’اس کے علاوہ نئی مینیجمنٹ کو پی آئی اے کے تمام تر نظام کے سمجھنے اور اس کو مکمل طور پر سنبھالنے کے  لیے وقت چاہیے‘ تاہم  محمد علی کو امید ہے کہ آئندہ ایک سال کے عرصے کے اختتام تک پی آئی اے کے آپریشنز میں بہتری باقاعدہ طور پر نظر آنا شروع ہو جائے گی۔

### Article 166 ###
سید اشفاق اسلام آباد کے علاقے ترلائی میں دہشت گردی کا نشانہ بننے والی امام بارگاہ کے قریب ہی رہائش پذیر ہیں۔
یہ وہ پہلے شخص تھے جنھوں نے ریسیکو اور پولیس کو اس واقعے کی اطلاع دی اور یہی دھماکے کے بعد امام بارگاہ میں داخل ہونے والے سب سے پہلے شخص تھے۔
اس امام بارگاہ میں زیادہ تر ترلائی کے رہائشی ہی نماز ادا کررہے تھے۔ ان میں سے زیادہ تر کو وہ جانتے ہیں۔
وہ بتاتے ہیں کہ جب وہ امام بارگاہ میں داخل ہوئے تو ہر طرف زخمی اور لاشیں پڑی ہوئی تھیں۔ اس موقع پر انھوں نے لاشوں کو نظر انداز کرتے ہوئے زخمیوں کی مدد کرنا شروع کردی۔
سید اشفاق بتاتے ہیں کہ جب وہ ہال کے دروازے سے اندر داخل ہوئے تو انھوں نے دیکھا کہ ترلائی ہی کے رہائشی عون عباس اور ان کے پاس ہی مبینہ خود کش بمبار کی لاش پڑی ہے۔
’مجھے بتایا گیا ہے کہ فائرنگ کے بعد جب خود کش بمبار ہال میں داخل ہوا تو عون عباس نے اس کو دبوچ لیا اور خود کش بمبار نے وہیں خود کو دھماکے سے اڑا دیا۔ اگر عون عباس ایسا نہ کرتے اور حملہ آور  کو ہال کے دروازے پر ہی نہ روکتے تو شاید جانی نقصان بہت زیادہ ہوتا۔‘
بی بی سی کو یہی بات ہال میں موجود دیگر لوگوں اور زخمیوں نے بھی بتائی۔
اصغر علی بھی جمعہ کے روز ہونے والے واقعہ میں معمولی زخمی ہوئے ہیں۔ وہ ہال کے دروازے کے قریب آخری صف میں نماز ادا کر رہے تھے۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
ان کا کہنا ہے کہ نماز کے دوران ان کے ایک طرف عون عباس اور دوسری طرف ایک اور شخص کھڑے تھے جو کہ حملے میں مارے گئے ہیں۔
اصغر علی بتاتے ہیں کہ فائرنگ کی آواز سن کر عون عباس نے اپنی نماز توڑ دی اور خود کش حملہ آور جو کہ ہال کے دورازے سے داخل ہورہا تھا کو دبوچ لیا۔ ان کے مطابق، اس موقع پر خود کش حملہ آور نے دھماکے سے خود کو اڑا لیا اور اس دھماکے میں دیگر لوگوں کے ہمراہ عون عباس بھی ہلاک ہو گئے۔
ان کا کہنا ہے کہ اس دھماکے میں وہ خود بھی زخمی ہوئے لیکن ان کی چوٹیں کم تھیں تو انھیں ہسپتال سے ڈسچارج کر دیا گیا ہے۔ اصغر علی کا کہنا ہے کہ وہ کافی دیر تک اپنے ہوش و حواس میں نہیں تھے۔
جس وقت یہ دھماکہ ہوا اس وقت نماز کی امامت راجہ بشارت حسین کر رہے تھے۔
راجہ بشارت حسین کہتے ہیں کہ انھیں کئی نمازیوں نے بتایا ہے کہ عون عباس نے فائرنگ کے بعد نماز توڑ کر حملہ آور کا راستہ روکا۔ 'اگر وہ اندر صفوں کے درمیان میں آجاتا تو بہت نقصاں ہوتا۔ عون عباس نے اپنی جان دے کر کئی لوگوں کی جانیں بچائی ہیں اور وہ ہیرو ہے۔'
سید اشفاق بتاتے ہیں کہ امام بارگاہ کے مرکزی گیٹ پر دو گارڈز تعنیات ہیں۔
ان کا کہنا ہے کہ جب حملہ آور مرکزی گیٹ سے فائرنگ کرتا ہوا داخل ہوا تو اس وقت نماز ہو رہی تھی۔ ’مجھے چار، پانچ فائر کی آواز سنائی دی اور پھر ساتھ ہی ایک اور فائر کی آواز آئی۔ یہ فائر گارڈ کی جانب سے کیا گیا تھا، وہ خودکش حملہ آور کا راستہ روکنے کی کوشش کررہے تھے۔‘
سید اشفاق کہتے ہیں کہ مرکزی گیٹ سے اندر داخل ہوتے ہوئے حملہ آور نے مزید دو، تین فائر کیے اور وہ ہال میں داخل ہونے کی کوشش کررہا تھا کہ عون عباس نے اس کا راستہ روک لیا۔
وہ بتاتے ہیں کہ عون عباس کے تین بہن بھائی ہیں اور وہ ترلائی میں اپنے کزن شعیب کے ہاں رہتے تھے۔ سید اشفاق کے مطابق، عون عباس کے والد دیہاڑی پر ٹیکسی چلاتے ہیں۔
ان کا کہنا ہے کہ عون عباس کی عمر 20 یا 21 سال تھی۔ 'ان کا سارا بچپن ہمارے سامنے گزرا ہے۔'
سید اشفاق بتاتے ہیں کہ عون عباس کے کزن شعیب ہی ان کے سرپرست تھے اور حال ہی میں عون عباس کو بسلسلہ روزگار باہر بھجنے کی تیاری کی جارہی تھی جس کے لیے انھوں نے ٹیسٹ بھی پاس کرلیا تھا۔
اس واقعہ میں گلگت بلتستان سے تعلق رکھنے والے کم از کم چار افراد ہلاک ہوئے ہیں۔ ان میں گلگت بلتستان پولیس کے انسپکٹر بہادر علی بھی شامل ہیں جو کہ اس وقت ایڈوانس کورس کے لیے اسلام آباد میں مقیم تھے۔
سکردو پولیس کے پبلک ریلیشن افسر غلام محمد بتاتے ہیں کہ ان کے پاس دستیاب ابتدائی معلومات کے مطابق انسپکٹر بہادر علی اسلام آباد میں ایڈوانس کورس کے لیے موجود تھے جبکہ ان کے والد اور بھائی پہلے ہی اسلام آباد میں تھے کیونکہ بلتستان کے اکثر لوگ سردیوں میں راولپنڈی اسلام آباد کا رخ کرتے ہیں۔
غلام محمد کا کہنا ہے کہ انسپکٹر بہادر علی اپنے والد اور بھائی کے ہمراہ نماز نماز جمعہ ادا کرنے گئے تھے۔ بہادر علی کے والد اور بھائی اس واقعے میں زخمی ہوئے ہیں۔
ان کا کہنا ہے کہ بہادر علی کے والد کی طبعیت بہتر ہے اور وہ اپنے بیٹے کی میت کے ہمراہ اپنے آبائی ضلع گانچھے پہنچ رہے ہیں جبکہ ان کا دوسرا ابھی ہسپتال میں داخل ہے۔
غلام محمد کے مطابق ایڈوانس کورس پر اسلام آباد آنے سے قبل وہ سکردو کے تھانہ ایئر پورٹ میں ایس ایچ او کے فرائض ادا کر رہے تھے۔
گلگت پولیس کے ڈی ایس پی غلام نبی اور بہادر علی تقریبا اکھٹے ہی 2004 میں گلگت پولیس میں اے ایس آئی بھرتی ہوئے تھے۔
غلام نبی کہتے ہیں کہ میں بہادر علی سے سینیئر تھا جس وجہ سے میرا ایڈوانس کورس گذشتہ سال ہو گیا تھا اور میں ڈی ایس پی بن گیا جبکہ بہادر علی کو اس سال کورس میں شمولیت کی دعوت ملی تھی اور توقع تھی کہ اس کے بعد وہ بھی ڈی ایس پی بن جائیں گے۔
ڈی ایس پی غلام نبی کہتے ہیں کہ وہ بھی ان دنوں اسلام آباد میں ہیں اور واقعے کے روز ان کی بہادر علی سے ٹیلیفون پر بات ہوئی تھی اور نماز جمعہ کے بعد ان دونوں نے ملنے کا پروگرام بنایا تھا۔
غلام بنی کہتے ہیں کہ 'بہادر علی نے بتایا تھا کہ وہ اپنے والد اور بھائی کے ہمراہ نماز جمعہ کے لیے جائیں گے۔ مگر تھوڑی دیر بعد دھماکے کی اطلاع ملی اور پھر پتا چلا کہ بہادر علی سے اب ملاقات ممکن نہیں بلکہ اس کے جنازے میں شرکت کرنی ہو گی۔'
غلام نبی کہتے ہیں کہ بہادر علی کا تعلق ضلع گانچھے سے ہے اور ان کا خاندان بنیادی طور پر کاروبار سے منسلک ہے۔
'بہادر علی اپنے خاندان کے پہلے فرد تھے جو کوئی ملازمت کر رہے تھے اور وہ یہ ملازمت ضرورت کے تحت نہیں بلکہ اپنے لوگوں کی مدد اور خدمت کے لیے کرتے تھے۔'
بہادر علی کے سوگواروں میں تین بچے اور ایک بیوہ شامل ہے۔ ان کے سب سے بڑے بچے کی عمر نو سال اور سب سے چھوٹے کی عمر ایک سال ہے۔
امام بارگاہ پر حملے میں ہلاک ہونے والے ایک اور شخص سید حسن شاہ عباس تھے۔ ان کا تعلق ضلع مانسہرہ کے علاقے داتا سے تھا۔
ڈاکٹر سید حسنات گیلانی آزاد کشمیر یونیورسٹی میں اسٹنٹ پروفیسر ہیں اور سید حسن شاہ عباس کے کزن ہیں۔
ڈاکٹر گیلانی بتاتے ہیں شاہ عباس ایک سوشل ورکر اور کاروباری شخصیت تھے جن کا سارا بچپن اور جوانی اسلام آباد ہی میں گزری۔ ان کے مطابق، اپنا کاروبار شروع کرنے سے قبل شاہ عباس چارٹر اکاؤنٹنٹ تھے۔
ان کا کہنا تھا کہ اس واقعہ سے کچھ عرصہ قبل ان کی سماجی سرگرمیوں کی اعتراف میں انھیں نیشنل ڈفینس یونیورسٹی میں منعقد ایک تربیتی ورکشاپ میں شرکت کی دعوت دی گئی تھی جہاں انھیں اعزازی سرٹیفکیٹ دیے گئے۔
ڈاکٹر گیلانی بتاتے ہیں کہ شاہ عباس اپنے علاقے میں فلاحی کاموں میں پیش پیش رہتے تھے اور اسلام آباد سے داتا وہ اپنے لوگوں سے ملنے اور ان کی مدد کرنے کو آتے تھے۔
انھوں نے بتایا کہ مانسہرہ کا ایک بڑا گاؤں ہونے کے باوجود داتا میں کوئی مناسب جنازہ گاہ موجود نہیں تھا۔ اس سلسلے میں شاہ عباس نے ایک مہم شروع کی اور اپنے نانا جسٹس (ر) عبدالرشید گیلانی کی داتا میں موجود چھ، سات کنال قیمتی زمین کو جنازہ گاہ کے لیے وقف کروایا تھا۔
ڈاکٹر سید حسنات گیلانی کہتے ہیں کہ شاہ عباس نے اس زمین کو بقاعدہ جنازہ گاہ بنانے کے لیے بھی کام کیا تھا۔
ان کا کہنا تھا کہ شاہ عباس کے والد محمود علی شاہ ایئر کمورڈر ریٹائرڈ ہیں جبکہ ان کے ایک چچا حامد علی شاہ لاہور ہائی کورٹ سے جج ریٹائرڈ ہیں۔ انھوں نے سوگواروں میں د و بیٹے اور ایک بیٹی چھوڑی ہے۔

### Article 167 ###
پاکستان اور سری لنکا کی کرکٹ ٹیموں کے درمیان کھیلے جانے والے تیسرے اور فیصلہ کن ٹی 20 میچ میں سری لنکا نے پاکستان کو 14 رنز سے شکست دے کر سیریز ایک ایک سے برابر کرلی ہے۔
واضح رہے کہ تین میچز کی سیریز میں پہلا میچ پاکستان نے جیتا تھا جب کہ دوسرا بارش کے باعث منسوخ کردیا گیا تھا جبکہ آج کے تیسرے میچ میں سری لنکا کی جیت کے بعد سیریز ایک، ایک سے برابر ہوگئی۔
سری لنکا کے شہر دمبولا میں اتوار کے روز کھیلا جانے والا تین روزہ سیریز کا آخری اور فیصلہ کن میچ بارش کے باعث تاخیر سے شروع ہوا اور اسی سبب اس میچ کو 20 کے بجائے 12 اوور تک محدود کردیا گیا۔
اتوار کے روز کھیل کے آغاز پر پاکستان نے ٹاس جیت کر میزبان سری لنکا کے خلاف پہلے فیلڈنگ کا فیصلہ کیا تھا۔ اور یوں سری لنکا نے پہلے کھیل کر پاکستان کو جیت کے لیے 161 رنز کا ہدف دیا تھا۔
پاکستان کی ٹیم نے مقررہ اوورز میں آٹھ وکٹوں کے نقصان پر 146 رنز بنائے۔ سری لنکا نے پہلے کھیلتے ہوئے 6 وکٹوں کے نقصان پر 160 رنز بنائے۔
سری لنکا کی جانب سے کپتان دسُن شانیکا نے 34، کوشال مینڈس نے 30 رنز بنائے۔ جنتھ لیانگے اور دھننجایا ڈی سلوا نے22، 22 رنز سکور کیے۔
پاکستان کی جانب سے و سیم جونیئر نےتین کھلاڑی آؤٹ کیے جبکہ ، محمد نواز، فہیم اشرف اور نسیم شاہ نے ایک، ایک کھلاڑی کو آؤٹ کر کے پویلین کی راہ دکھائی۔
دونوں ٹیموں نے اپنی لائن اپ میں دو تبدیلیاں کی تھیں۔ پاکستان کی جانب سے خواجہ نافع نے اپنا ڈبیو کیا جبکہ نسیم شاہ بھی ٹیم میں شامل کیے گئے۔
پاکستان کی جانب سے کپتان سلمان علی آغا نے 12 گیندوں پر 45 رنز سکور کیے، جس میں پانچ چوکے اور تین چھکے شامل تھے۔
پاکستانی بلے بازوں کی جانب سے محمد نواز نے 15 گیندوں پر 28 رنز بنائے جبکہ محمد نافے نے 26 رنز اور فہیم اشرف اور صاحبزادہ فرحان نے نو، نو راز بنائے۔
ابرار احمد نے 22 رنز صائم ایوب چھ اور محمد نواز 28 رنز بنا سکے جبکہ عثمان خان اور نسیم شاہ ایک ایک رنز ہی بنا پائے۔
سوشل میڈیا پر صارفین نے میچ کی دوسری اننگ آغاز میں تو پاکستان کی بیٹنگ کو سراہا بھی اور داد بھی دی تاہم جب یکے بعد دیگرے پاکستان کی بیٹنگ لائن لڑکھڑائی تو فینز نے خوب آڑے ہاتھوں لینا شروع کیا۔
محمد رمضان زاہد نے لکھا کہ ’یہ سریز برابر کرنی ہے، پاکستان نہیں جیتے گا۔‘
ساتھ ہی انھوں نے الزام لگایا کہ ’اس وقت جیت سے زیادہ سری لنکا کے دل جیتنے کی کوشش ہو رہی ہے۔‘
محمد شکیل نامی صارف نے لکھا کہ ’سیریز کا سنسنی خیز اختتام! سری لنکا نے تیسرے ٹی ٹونٹی میں پاکستان کو 14 رنز سے ہرا کر سیریز 1-1 سے برابر کر دی۔ پاکستانی ٹیم نے کوشش تو بہت کی لیکن ہدف تک نہ پہنچ سکی۔ جیت پر سری لنکن ٹیم کو مبارکباد، لیکن ہمارے لڑکوں کو اگلے میچز کے لیے مزید محنت کرنی ہوگی۔‘
علی سیٹھی نامی صارف نے لکھا کہ ’تھوڑا حوصلہ کیا کریں کرکٹ کا کھیل ہے۔ ایک نے ہارنا ہے اور ایک نے جیتنا ہے۔۔۔‘

### Article 168 ###
یاسین کی عمر محض 22 برس تھی جب اُن کے خلاف قتل کے دو مقدمات درج ہوئے اور انھی الزامات کے تحت انھیں اپنی زندگی کے اگلے 15 برس جیل میں گزارنے پڑے۔
اپنی کہانی بی بی سی کو سُناتے ہوئے وہ یاد کرتے ہیں کہ مقدمات چلتے رہے اور بلآخر سپریم کورٹ نے انھیں سنہ 2015 میں تمام الزامات سے بری کر دیا۔ ’ہم کبڈی، والی بال کھیلتے تھے۔ پڑھ لکھ کر ڈاکٹر یا انجینیئر بننا چاہتے تھے۔‘
’میرے کلاس فیلو آج بھی اسسٹنٹ کمشنر، وکیل یا ڈاکٹر ہیں۔ لیکن اس بوسیدہ نظام نے میرا تو سارا کیریئر ہی ختم کر دیا۔ ایک تو عمر چلی گئی، دوسرا مستقبل تباہ ہو گیا۔‘
جھوٹے الزامات، گرفتاری، جیل کی سلاخوں کے پیچھے گزرا وقت اور پھر بےگناہ ثابت ہونے پر رہائی۔۔۔
یہ پڑھنے والوں کے لیے صرف کچھ الفاظ ہوں گے لیکن جس پر یہ مشکل بیتے ان کے لیے زندگی بھر سنبھلنا دوبھر ہو جاتا ہے۔ کسی کا خاندان اس سے قطع تعلق کر لیتا ہے، تو کوئی اپنے بچوں کو جیل کی کال کوٹھری کی بھیانک تنہائی کا احوال بتانے سے ڈرتا ہے۔
پاکستان میں آج کل جہاں 27ویں ترمیم کے بعد عدلیہ میں ہونے والی تبدیلیاں زیرِ بحث ہیں، وہیں ملک کی متعدد جیلوں میں قید بے گناہ قیدی بھی نظام میں کسی ایسی تبدیلی کی تلاش میں ہیں جو ان کی مشکل آسان کر سکے۔
پاکستان کے نیشنل کمیشن آف ہیومن رائٹس کی 2025 میں شائع کی گئی ایک رپورٹ کے مطابق پاکستان میں تقریباََ 128 جیلیں ہیں جن میں اندازاََ ایک لاکھ سے زیادہ افراد قید ہیں اور ان میں کئی ایسے بھی ہیں جو جھوٹے الزامات کے باعث کئی سال سے جیل کی صعوبتیں برداشت کر رہے ہیں۔
بی بی سی اُردو نے دو ایسے افراد سے بات کی ہے جنھوں نے عرصہ دراز جیل میں گزارا مگر پھر عدالتوں نے انھیں الزامات سے بری کر دیا اور ان کی رہائی کا حکم جاری کیا۔ ہم نے یہ جاننے کی کوشش کی ہے کہ اُن پر اتنے برسوں کے دوران کیا بیتی اور اب وہ کیسی زندگی گزار رہے ہیں۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
جب بی بی سی نے ایسے افراد، خاص طور پر خواتین، سے رابطے کرنے کی کوشش کی تو پہلے تو کئی خواتین نے عدالتوں سے بری ہونے اور الزامات غلط ثابت ہونے کے باوجود بھی ہم سے بات کرنے سے گریز کیا۔
ایسی خواتین میں سے اکثر اب اپنے آبائی علاقوں اور خاندانوں سے بہت دور رہتی ہیں اور یہ نہیں چاہتیں کہ اُن کے کیس پر دوبارہ روشنی ڈالی جائے یا وہ میڈیا پر زیر بحث آئے۔
کافی جدوجہد کے بعد اٹک سے تعلق رکھنے والی ایک خاتون نے ہم سے نام ظاہر نہ کرنے اور شناخت تبدیل کرنے کی شرط پر بات کی۔
تقریباََ پانچ سال پہلے نائمہ (فرضی نام) کو پراپرٹی کے تنازع پر اپنے بھائیوں کی جانب سے درج کروائی گئی ایف آئی آر کا سامنا کرنا پڑا۔ کیس آگے بڑھا تو نائمہ کو جیل جانا پڑا۔
گرفتاری کے روز وہ اپنے گھر پر ہی تھیں۔ انھوں نے ثبوت بھی پیش کیے لیکن اس کے باوجود پہلے انھیں تھانے لے جایا گیا اور پھر جیل میں ڈال دیا گیا۔
وہ یاد کرتی ہیں کہ ’ہم نے کبھی ایسا دیکھا نہیں تھا۔ یہ جیل اور تھانے کچہری (کیسے ہوتے ہیں)، ہمیں اس بات کا اندازہ نہیں تھا۔ لیکن مجھے یہ تھا کہ اگر میں نے کچھ غلط نہیں کیا تو میرے ساتھ (جیل میں) کچھ بُرا نہیں ہو گا۔‘
’لیکن وہاں جا کر تو میں نے الگ ہی ماحول دیکھا۔‘
انھوں نے بی بی سی کو بتایا کہ ’نہ تو رہنے کے لیے کوئی جگہ اور سونے کے لیے کوئی چارپائی۔ کچھ بھی نہیں تھا۔ نہ واش روم میں صابن۔۔۔ یعنی وہاں کا ایک، ایک منٹ سزا کا ہے۔‘
’ایک چھوٹا سا کمرہ۔۔۔ جس میں 15 خواتین ہوتی ہیں۔ تقریباََ چار فٹ کا۔ آپ نہ صحیح سے بیٹھ سکتے ہیں، نہ لیٹ سکتے ہیں۔‘
’اس وقت میرے ذہن میں چل رہا تھا کہ اتنی ذلت سہنے سے بہتر تھا کہ میں اُن (بھائیوں) کو پراپرٹی ہی دے دیتی۔۔۔‘
وہ کہتی ہیں کہ ’باہر آنے کے بعد بھی عزت اس طرح نہیں ہے۔ میں سٹیچنگ (سلائی) کا کام کرتی ہوں۔ لوگ پہلے آتے تھے، اپنے کپڑے وغیرہ سلواتے تھے۔ لیکن اب وہ کام بھی ختم ہو گیا ہے۔ زندگی بدل جاتی ہے۔ ہر کوئی آپ سے کتراتا ہے۔ لوگ سمجھتے ہیں کہ یہ جیل گئی ہے تو لوگ غلط نظر سے دیکھتے ہیں۔‘
’پہلے میری شخصیت ایسی تھی کہ میں روتے ہوؤں کو ہنسانے والوں میں سے تھی۔ لیکن اس کے بعد میری اپنی شخصیت ہی بدل گئی ہے۔‘
وہ کہتی ہیں کہ ’وہی لوگ جو مجھ سے اتنے قریب تھے، وہ اب اتنے دور ہو گئے ہیں۔ جیسے انسان کے اوپر ایک ٹیگ لگ جاتا ہے نا۔ وہ ٹیگ لگ گیا ہے۔‘
نائمہ اب اپنی شادی کے حوالے سے بھی فکرمند ہیں۔ ’شادی میں تو بہت زیادہ مشکلات آئیں گی۔ ظاہری بات ہے لوگ مستقبل بھی دیکھیں گے، ماضی بھی۔۔۔ کہ اگر ہم اس کے ساتھ مستقبل میں ساتھ ہوں گے تو یہ کہیں ہمیں نہ نقصان پہنچائے۔ کیونکہ لوگ کہتے ہیں نہ کہ جو ایک بار جیل سے ہو کر آئے، وہ کچھ بھی کر سکتا ہے۔‘
وہ کہتی ہیں کہ ’مجھے اس بات نے پُرامید رکھا تھا کہ میں بے گناہ ہوں۔۔۔ لیکن لوگ یہ بات نہیں سوچتے۔ رہائی کہ بعد مجھے لگا لوگ کہیں گے کہ اس پر غلط الزام لگایا گیا تھا۔ لیکن جب میں باہر آئی تو لوگوں نے طرح طرح کی باتیں کیں۔
’جیسے پولیس والے لڑکیوں کے ساتھ زیادتی کرتے ہیں اور جیل کا جیسا ماحول ہوتا ہے۔ یعنی لوگوں کے بہت گندے کمنٹس تھے۔ تو اب وہ کہتے ہیں نہ کہ دل پتھر ہو گیا ہے، تو وہ ہو گیا ہے۔‘
یہاں تھوڑی دیر کے لیے فرض کریں کہ آپ پر کوئی ایسا الزام لگایا جائے جس میں آپ ملوث نہ ہوں اور پھر اچانک گھر سے اپنے والدین یا بیوی بچوں کے سامنے آپ کو گرفتار کر لیا جائے۔
سالہا سال جیل میں گزارنے کے بعد جب آپ واپس آئیں تو گلی محلوں کا نقشہ ہی بالکل بدل چکا ہو اور جو بچے آپ چھوڑ کر گئے ہوں وہ اب جوان ہو گئے ہوں۔
بے گناہ ہونے کے باوجود جیل میں گزرے وقت کے باعث آپ پر ایک مخصوص ٹیگ لگ چکا ہو اور آپ اپنے ہی دوستوں اور رشتہ داروں سے کنارہ کشی کرنے پر مجبور ہو جائیں۔
لیکن بدقسمتی سے یہ کہانی فرضی نہیں بلکہ اوکاڑہ سے تعلق رکھنے والے یاسین کی ہے۔
یاسین 22 برس کے تھے اور ایف اے کی تعلیم حاصل کر رہے تھے جب ان پر دوہرے قتل کا الزام لگا۔ جس کے بعد انھیں تقریباََ بیس سال جیل میں گزارنے پڑے۔
قتل کے الزام اور جیل جانے کے ابتدائی دھچکے سے نمٹتے ہوئے یاسین نے بی بی سی کو بتایا کہ ’جیل جانے کے بعد سب سے پہلے اپنے بھی پرائے ہو جاتے ہیں۔‘
’سب سے پہلے بہن بھائی، ماں باپ، رشتہ دار، عزیز، دوست وغیرہ چھوٹ جاتے ہیں۔ ایسا سمجھ لیں کہ دنیا سے بندہ کٹ جاتا ہے۔‘
جیل میں اپنے وقت کو یاد کرتے ہوئے وہ کہتے ہیں کہ ’جیل میں تو کسی سے اپنے دل کی بات شیئر ہی نہیں کر سکتا۔ وہ کوئی اور لوگ ہوتے ہیں۔ وہ دوردراز علاقوں کے لوگ ہوتے ہیں۔ باہر کی زندگی تو جنت ہے۔‘
یاسین کے مطابق گرفتاری کے وقت انھیں نہیں پتا تھا کہ اُن پر قتل کا الزام لگایا جا رہا ہے۔ ’ایک پولیس افسر نے ہمارے بڑوں سے کہا کہ انھیں پیش کر دو ورنہ یہ اشتہاری ہو جائیں گے اور پھر ہم انھیں گولی مار دیں گے۔۔۔ ہم پیش ہو گئے۔‘
’اُس وقت تو ہم روتے تھے، بچے تھے۔ سمجھ ہی نہیں تھی کہ کیا کرنا ہے کیا نہیں کرنا۔ فلموں میں، ڈراموں میں ہوتا تھا کہ بندے کو پھٹے پر لٹکا دیتے ہیں جس نے قتل کیا ہو۔۔۔‘
’لیکن جو زندگی کے 15، 20 سال ضائع ہو گئے، وہ دوبارہ نہیں مل سکتے۔‘
اپنے جیل کے وقت کو یاد کرتے ہوئے یاسین کہتے ہیں کہ ’دعا کریں کہ اللہ کبھی کسی کو جیل میں نہ لے کر جائے ۔۔۔‘
وہ کہتے ہیں کہ ’باقی گھر والے آتے ہیں ملاقاتیں کرتے ہیں اور دلاسے دے جاتے ہیں کہ وکیل کے پاس گئے تھے۔‘
'کبھی آپ کے وکیل نے فلاں تاریخ دے دی ہے یا فلاں وقت دے دیا ہے۔۔۔ آج عدالت نہیں بیٹھی تھی۔۔۔ آج وکیلوں کی ہڑتال تھی۔۔۔ انھی چکروں میں بندہ پندرہ، بیس سال جیل میں کاٹ کر آ جاتا ہے۔‘
وہ بی بی سی سے اوکاڑہ میں اپنے گھر میں بیٹھے بات کر رہے تھے۔
انھوں نے اپنے اردگرد کھیتوں کی جانب دیکھتے ہوئے کہا کہ ’ادھر تو ہم آزاد ہیں۔ چڑیوں کا چہکنا ہے، فصلوں کی اتنی خوبصورت ہریالی ہے۔ اُدھر سوائے آسمان کے کسی چیز پر نظر ہی نہیں جاتی۔ اتنی اونچی اونچی دیواریں ہوتی ہیں۔‘
’جہاں میں رہتا تھا وہاں ایک بیرک میں  80 سے 85 لوگ رہتے تھے۔ اُدھر بیت الخلا جانے کے لیے 80, 80 بندوں کی لائینیں لگی ہوتی تھیں۔‘
انھوں نے کہا کہ ’میرے خاندان کے پانچ، سات لوگ اس عرصے میں اللہ کو پیارے ہو گئے، ہم ان کا چہرہ نہیں دیکھ سکے۔ کوئی شادی، کوئی عید، بکرا عید نہیں دیکھ سکے۔‘
’اُدھر صبح سے شام تک مشقت کرواتے ہیں۔ جو بیمار ہو جائے اور کہے میں نہیں کر سکتا اسے ڈنڈے مارتے ہیں۔‘
یاسین کہتے ہیں کہ ’پُرامید رکھا تھا اس چیز نے کہ ہم بے گناہ ہیں۔ اللہ ہم پر رحم کرے گا۔ جیل کے فسانوں کو یاد کریں تو حقیقت میں ابھی بھی رونا آ رہا ہے، کہ کیا ہی وہ وقت تھا، بہت ہی سخت وقت تھا اللہ ہم پر رحم کرے۔‘
یاسین کی مشکلات جیل سے نکلنے کے بعد بھی حل نہ ہوئیں۔ وہ کہتے ہیں کہ ’تقریباََ پانچ سال بعد میری شادی ہوئی، لوگ کہتے ہیں اس کو چھوڑ دو۔ یہ تو جیل میں رہا ہے اس کو رشتہ ہی نہیں دینا۔۔۔ یہ تو بڑے گندے بندے ہیں۔۔۔ جیل کا ماتھے پر جو ایک ٹیکا لگا ہوتا ہے وہ بہت بُرا ہوتا ہے۔‘
وہ کہتے ہیں کہ 'اب تو یہی ہے کہ بچے چھوٹے ہیں، کاروبار نہیں ہے۔ سسٹم نہیں ہے۔ دس، پندرہ، بیس سال گزر گئے ہیں۔ اس نے سب برباد کر دیا ہے، اب محنت مزدوری کرتے ہیں۔ کوشش ہے کہ بچوں کو اچھے سکولوں میں پڑھا سکیں۔‘
انھوں نے معاشرے کے رویے کے بارے میں بات کرتے ہوئے کہا کہ ’ایک بندے کا گناہ ہی نہیں ہوتا ہے۔ وہ جب چلا جاتا ہے اس کو دوبارہ ماننے کو تیار ہی نہیں ہوتے۔‘
’اگر اس کو دوبارہ مان لیں کہ یہ اپنا ہی ہے۔ اس نے غلطی کی ہی نہیں ہے۔ اس کو سینے سے لگا لیں۔ اس کو عزت دیں۔ تو اس بندے کو پچھلی تو بھول جائے گی، اس کا مستقبل بھی جلدی سدھر جاتا ہے۔‘
اوکاڑہ سے تعلق رکھنے والے سجاد کو دس سال تک ایک ایسے جرم کی سزا کاٹنی پڑی جس کے ارتکاب کے وقت وہ ملک میں موجود ہی نہیں تھے۔
سجاد بین الاقوامی سطح پر پروفیشنل ریسلنگ کرتے تھے اور ایک ایسی ہی ٹوور پر سوئٹزرلینڈ میں موجود تھے۔
وہ کہتے ہیں کہ 'جب میں واپس آیا تو پتا چلا کہ گاؤں میں لڑائی ہوئی تھی جس کے باعث ایک بندہ قتل ہو گیا تھا۔
'جب ایف آئی آر کی گئی تو اس میں مجھے بھی نامزد کر دیا گیا۔‘
’مجھے پولیس پکڑ کر لے گئی۔ سب سے مشکل دن میرے لیے وہ تھا جب میں جیل میں جا رہا تھا اور میری ماں مجھے دیکھ کر رو رہی تھی۔۔۔'
وہ کہتے ہیں کہ ’مجھے بڑا غصہ آتا تھا۔ اُدھر میں لوگوں سے لڑ پڑتا تھا۔ جیل میں تو رہنا تھا ادھر تو نکلنے والا کوئی سسٹم ہی نہیں تھا۔‘
'پھر میں تھوڑا سا بدل گیا نماز پڑھنے لگا۔ جس طرح بندہ سر پر ٹوپی لے لیتا ہے، ہاتھ میں تسبیح لے لیتا ہے، اصل میں تو دل کو بدلنے کی بات ہوتی ہے۔‘
’ادھر جیل میں جا کر مجھے یہ محسوس ہوا کہ اللہ کی مدد کے بغیر مجھے کوئی یہاں سے نکال نہیں سکتا۔‘
جب سجاد عدالت سے بری ہوئے تو باہر آ کر انھیں ایک مختلف دنیا ملی۔ وہ کہتے ہیں کہ 'ایسے لوگ بھی تھے جب میں باہر تھا تو میرے ساتھ چپکے رہتے تھے اور جب میں آیا ہوں تو بس وہ اپنے راہ میں ہیں۔‘
’وقت کے ساتھ وہ بھی بدل گئے ہیں ہم بھی بدل گئے ہیں۔ ساری دنیا بدل جاتی ہے۔‘
وہ کہتے ہیں کہ ’اگر آدمی خود اپنے پاؤں پر کھڑا ہو تو سب ٹھیک ہو جاتا ہے۔ بہہ جائے تو بس تنکے کی طرح۔۔۔‘
پاکستان میں بے گناہ افراد کی برسوں تک قید اور پھر بری ہونے کے حوالے سے ہم نے قانونی ماہر رفیق شیخ سے بات کی اور اس کی وجوہات جاننے کی کوشش کی۔
اُن کا کہنا تھا کہ ’پاکستان کا قانون مکڑی کے جالے کی طرح ہے۔ کوئی بڑا جانور آئے گا تو اسے پھاڑ کر چلا جائے گا، جو چھوٹی چھوٹی مکھیاں، مچھر ہیں وہ جالے میں پھنس جاتے ہیں۔‘
وکیل رفیق شیخ کے مطابق عموماً معاملہ ایک جھوٹی ایف آئی آر سے شروع ہوتا ہے جس کے باعث لوگوں کو کئی کئی برس جیل میں گزارنے پڑتے ہیں۔
انھوں نے کہا کہ ’جب ایف آئی آر ہمارے پاس آتی ہے تو بعض اوقات اس میں بہت نقائص ہوتے ہیں۔ اگر ایف آئی آر پولیس خود ذمہ داری سے فائل کرے تو کیس کا تمام طریقہ کار موثر ہو گا اور ایف آئی آر رجسٹر کرنے کے لیے اگر ایک وکیل کو اپوائنٹ کیا جائے تو اس کے تمام تقاضے مکمل ہوں گے۔‘
انھوں نے یہ تجویز بھی دی کہ جھوٹی ایف آئی آر کی صورت میں کارروائی بھی کی جائے اور اگر اس میں پولیس ملوث ہے تو اس کے خلاف بھی کارروائی کی جانی چاہیے۔
وہ کہتے ہیں کہ ’شروع سے ہی اگر انویسٹیگیشن انصاف کے اوپر ہوئی ہو تو پھر پراسیکیوشن کو عدالت میں بھی کیس ثابت کرنا آسان ہوتا ہے۔ اگر شواہد صحیح طریقے سے اکٹھے کیے گئے ہوں تو جب کورٹ میں پیش کیا جائے گا تو کورٹ اسے مانے گی بھی۔‘
وہ کہتے ہیں کہ پاکستان میں کمپینسیشن لا موجود ہے، لیکن لوگ اس خوف میں کہ پولیس ایک اور ایف آئی آر نہ کر دے، اس کا استعمال ہی نہیں کرتے۔۔۔ وہ تو اللہ کا شکر ادا کرتے ہیں کہ ہماری جان چھوٹی ہم بری ہو گئے۔ وہ سوچتے ہیں کہ بس اب اس معاملے کو ختم کرو۔'
انھوں نے کہا کہ اس میں پولیس کے علاوہ نہ صرف جج، بلکہ وکیلوں اور پراسیکیوشن کو بھی کردار ادا کرنا ہو گا کیونکہ اس کے بغیر یہ معاملہ حل نہیں ہو گا۔'

### Article 169 ###
’سردیوں کی رات تھی اور وقت تھا لگ بھگ ساڑھے بارہ بجے کا۔ سڑک مکمل طور پر سنسان تھی۔ اِکا دُکا کوئی لائٹ نظر آ جاتی تھی اور اسی دوران اچانک گاڑی کا ٹائر پنکچر ہو گیا۔‘
’راہی صاحب نے کہا کہ گاڑی کے نیچے جہاں جگہ ملتی ہے جیک لگا لو تاکہ ہم جلدی سے ٹائر تبدیل کر کے اس جگہ سے نکل جائیں۔ میں تمہارے پیروں کی طرف کھڑا ہو جاؤں گا تاکہ یہ نہ ہو کہ دُھند میں کوئی گاڑی تمہارے اُوپر سے گزر جائے۔‘
یہ الفاظ پاکستان کے معروف اداکار سلطان راہی کے ڈرائیور حاجی احسن علی کے ہیں جو 30 سال قبل آٹھ اور نو جنوری کی درمیانی رات ٹائر کو پنکچر لگانے کے لیے گاڑی کے نیچے لیٹے ہی تھے کہ اچانک پہلے ایک فائر اور فوراً ہی چیخ کی آواز آئی۔ یہ فائر سلطان راہی کو لگا تھا جو ’مولا جٹ‘ کے کردار سے پنجابی سینما میں امر ہونے والے اداکار کی جان لے گیا۔
یہ سنہ 1996 کا واقعہ ہے جب پاکستان فلم انڈسٹری کے سپرسٹار سلطان راہی اسلام آباد سے لاہور واپس آ رہے تھے۔ سفید رنگ کی شیورلیٹ گاڑی، جس کا نمبر 8983 ایل او اے تھا، جب گوجرانوالہ بائی پاس روڈ پر پہنچی تو اچانک گاڑی کا پچھلا ٹائر پنکچر ہو گیا۔
تھانہ صدر گوجرانوالہ میں درج ہونے والی اِس قتل کی ایف آئی آر (نمبر 19/1996) کے مدعی ڈرائیور حاجی احسن ہی تھے۔ پولیس کو اپنا ابتدائی بیان ریکارڈ کرواتے ہوئے حاجی احسن نے بتایا کہ انھوں نے دیکھا کہ ’شلوار قمیض پہنے دو افراد، جن کے قد درمیانے، جسم پتلے، عمر 30 سے 32 سال کے لگ بھگ، نے مجھے کالر سے پکڑا اور زبردستی قریبی کھیت کی طرف لے گئے جہاں میری تلاشی لی گئی اور کہا کہ جو کچھ ہے نکال دو۔‘
ایف آئی آر کے مطابق دونوں ملزمان نے بعدازاں گاڑی سے سلطان راہی کا بریف کیس اٹھایا اور موقع سے پیدل ہی فرار ہو گئے۔
لیکن پھر اس کیس کی تفتیش کے سلسلے میں مدعی یعنی حاجی احسن ہی گرفتار کر لیے گئے۔
یہ ایک ایسے قتل کی کہانی ہے جس کی گتھی 30 سال بعد بھی حل نہیں ہو سکی ہے۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
بی بی سی پر 2021 میں شائع ہونے والی عقیل عباس جعفری کی تحقیق کے مطابق سلطان راہی ڈاکوؤں کے ساتھ گتھم گتھا ہو گئے تھے جس کی وجہ سے ڈاکوؤں نے بظاہر گھبرا کر فائر کر دیا اور گولی سلطان راہی کا جبڑا چیرتی ہوئی دماغ سے پار ہو گئی۔
ڈاکو فرار ہو گئے اور حاجی احسن مختلف گاڑیوں کو رُکنے کے لیے اشارے کرتے رہے مگر کوئی بھی گاڑی نہ رُکی۔ حاجی احسن نے کسی نہ کسی طرح قریبی پٹرول پمپ پر پہنچ کر پولیس کو واقعے کی اطلاع دی جس کے بعد سلطان راہی کے جسد خاکی کو ڈویژنل ہیڈکوارٹر ہسپتال پہنچا دیا گیا۔
سلطان راہی کے قتل کی خبر گوجرانوالہ شہر میں جنگل کی آگ کی طرح پھیل گئی اور اُن کے پرستار جوق درجوق ہسپتال پہنچا شروع ہو گئے۔ پوسٹ مارٹم کے بعد سلطان راہی کی لاش لاہور منتقل کر دی گئی۔ اُن کے اہلخانہ امریکہ میں تھے، ان کے آنے کا انتظار کیا گیا اور 14 جنوری 1996 کو انھیں لاہور میں شاہ شمس قادری کے مزار کے احاطے میں سپرد خاک کر دیا گیا۔
سلطان راہی کے قتل کو آج 30 برس مکمل ہو چکے ہیں، بی بی سی نے اس قتل کے مقدمے کی تفتیش کرنے والے سابق پولیس افسر سمیت گجرانوالہ میں اُس وقت اس واقعے کی کوریج کرنے والے صحافیوں سے بات کی ہے اور یہ جاننے کی کوشش کی کہ اس مقدمے کی تفتیش کے دوران کیا کچھ ہوا۔
اقبال مرزا گوجرانوالہ میں ڈان نیوز کے ساتھ وابستہ صحافی ہیں۔ جب سلطان راہی کا قتل ہوا وہ کرائم رپورٹر تھے۔
اقبال مرزا بتاتے ہیں کہ سلطان راہی قتل کیس اُن کی پروفیشنل زندگی کا پہلا بڑا واقعہ تھا ’جس نے پنجاب پولیس کے ساتھ ساتھ ذرائع ابلاغ کے نمائندوں کی بھی دوڑیں لگوا دی تھیں کیونکہ ہر نئے دن کے ساتھ کیس کی صورتحال تبدیل ہو رہی تھی۔‘
وہ کہتے ہیں کہ یہ پاکستان کے ایک سپرسٹار کا قتل تھا جس میں سنسنی بھی تھی اور بہت سے جواب طلب سوالات بھی۔
اقبال بتاتے ہیں کہ ’ایسے میں اخبارات ہر اینگل سے سٹوریز چاہتے تھے۔‘ اُن کے مطابق ’سلطان راہی کے قتل کے بعد 40 روز تک اِس واقعے سے متعلق فالو اپ سٹوریز فرنٹ پیج پر چلی تھیں۔‘
انھیں یاد ہے کہ قاتل کی تلاش کے لیے آرمی ڈاگ سینٹر سے سراغ رساں کتے منگوائے گئے تھے اور پیروں کے نشانات کی مدد سے ملزم تک پہنچنے کی صلاحیت رکھنے والے کھوجیوں کی خدمات بھی حاصل کی گئیں۔
وہ کہتے ہیں کہ ’سراغ رساں کتے جس ڈیرے پر جا کر بیٹھے اُس ڈیرے کے مالک اور ملازمین کو حراست میں لے کر پولیس نے خوب مارپیٹ کی لیکن کچھ معلوم نہ ہو سکا۔‘
دوسری جانب ’کھوجیوں نے جائے وقوعہ سے کُھرا چلایا (یعنی مبینہ ملزمان کے قدموں کا تعاقب کیا) جو کہ گاؤں کے اندر سے ہوتا ہوا دوبارہ بائی پاس روڈ پر آ کر ختم ہو گیا، چونکہ یہ پکی سڑک تھی اس لیے کُھرا اس جگہ سے آگے نہ گیا اور کھوجی کی طرف سے یہ اعلان کیا گیا کہ قاتل اس جگہ سے آگے کسی بس پر بیٹھ کر فرار ہو گیا ہو گا، یوں سراغ رساں کتے اور کھوجی بظاہر اس کیس میں قاتل کا سراغ لگانے میں ناکام ہو گئے۔‘
مہر طارق محمود بھی اُس دور میں نوجوان صحافی تھے اور روزنامہ ’پاکستان‘ کے لیے کرائم رپورٹںگ کرتے تھے۔ وہ بتاتے ہیں کہ ’پولیس نے اردگرد کے علاقوں کے تمام سابقہ ریکارڈ یافتہ افراد کی بڑے پیمانے پر پکڑ دھکڑ کی۔‘
’قریبی گاؤں کے 12 سال سے لے کر 80 سال تک کی عمر کے تمام مردوں کو تفتیش کے مرحلے سے گزارا گیا۔‘
تاہم وہ کہتے ہیں کہ ’پولیس کی مختلف ٹیموں نے دو سے اڑھائی ماہ میں لگ بھگ پانچ سے سات سو لوگوں سے سلطان راہی قتل کیس کی تفتیش کی لیکن قاتل تو وہ ہونا تھا جس سے سلطان راہی کا بریف کیس برآمد ہوتا۔‘
وہ کہتے ہیں کہ ’اس بریف کیس میں رقم، پاسپورٹ، شناختی کارڈ اور کئی ضروری دستاویزات بھی تھیں۔ اس پکڑ دھکڑ سے شہر بھر میں خوف و ہراس تو پھیل گیا لیکن کوششوں کے باوجود قاتل نہ پکڑے جا سکے۔‘
تاہم کچھ عرصہ بعد گوجرانوالہ پولیس نے سلطان راہی کے قتل کے الزام میں ایک شخص ساجد عرف ساجو کانا کو پولیس مقابلے میں ہلاک کرنے کا دعویٰ کیا۔ ساجد کا تعلق گائوں مدوخلیل سے تھا۔
جس مقام پر سلطان راہی قتل ہوئے اس جگہ کا مدوخلیل سے فاصلہ لگ بھگ 10 کلومیٹر کا ہے۔ تو کیا ساجد عرف ساجو ہی سلطان راہی کا قاتل تھا؟
اس سوال کا جواب جاننے کے لیے بی بی سی نے اس وقت کی تفتیشی ٹیم کے رُکن اور سابق پولیس افسر کو تلاش کیا۔
سلطان راہی قتل کیس کی تحقیقات کے لیے پولیس کے سینیئر افسران پر مشتمل تین رُکنی ٹیم بنائی گئی تھی جس کے دو ممبران ملک طاہر محمود اور شاہد محبوب خان ایس ایس پی بننے کے بعد پولیس سروس سے ریٹائر ہوئے اور وفات پا چکے ہیں۔
اس ٹیم کے تیسرے رکن راشد محمود سندھو تھے جو اُس وقت تھانہ صدر کے ایس ایچ او تھے۔ اسی تھانے کی حدود میں سلطان راہی کے قتل کا واقعہ پیش آیا تھا۔
بی بی سی اُردو سے بات کرتے ہوئے راشد محمود سندھو نے بتایا کہ اُن کو وہ رات اب بھی یاد ہے اور اُس روز وہ ایک اشتہاری ملزم کی گرفتاری کے لیے لاہور میں موجود تھے۔ ’رات 12 بجے تھانے واپس آ کر سونے کا ارادہ کر ہی رہا تھا کہ ایک کال آئی۔‘
راشد کہتے ہیں کہ ’فون کرنے والے نے بتایا کہ سلطان راہی کا قتل ہو گیا ہے، میں نے کہا کہ پھر میں کیا کروں۔ کال کرنے والے نے جب یہ کہا کہ یہ قتل آپ کے تھانے کی حدود میں ہوا ہے، تو میرے منھ سے بے اختیار نکلا کہ پھر تو سمجھو میں ہی مر گیا۔‘
راشد محمود کے مطابق انھیں اندازہ ہو چکا تھا کہ یہ ایک ہائی پروفائل قتل کی واردات ہے جس پر پورے ملک کی نظریں ہوں گی۔
وہ کہتے ہیں کہ ’میں نے فوری طور پر نفری ساتھ لی اور جائے وقوعہ کی طرف روانہ ہوا۔‘ راشد کے مطابق وہ اس مقام پر پہنچنے والے پہلے پولیس افسر تھے۔
وہ کہتے ہیں کہ ’میرے بعد وہاں ایس پی سٹی میاں جاوید اسلام پہنچے اور پھر کچھ ہی منٹوں بعد افسران کی لائنیں لگ گئیں۔ چونکہ یہ ایک ہائی پروفائل قتل تھا تو اس کا جلد سراغ لگایا جانا ایک چیلنج تھا۔‘
راشد محمود سندھو بتاتے ہیں کہ ’ہم نے فوری طور پر حاجی احسن علی (ڈرائیور) سے وقوعہ کے بارے میں پوچھا۔‘
اُن کے مطابق ’قاتل جس طرف فرار ہوئے تھے وہاں گاؤں کے اندر کوئی 40 فٹ تک خون کے دھبے اور 200 فٹ تک پیروں کے نشانات جاتے تھے۔‘
راشد محمود کے مطابق ابتدائی تفتیش میں دو باتیں واضح ہو چکی تھیں۔ ’ایک تو یہ کہ قاتل جو کوئی بھی تھا وہ خود بھی زخمی ہوا تھا، اور دوسرا یہ کہ وہ فائر کرنے کے بعد اس راستے سے فرار ہوا تھا۔‘
اُن کا کہنا ہے کہ ’پنجاب کے اُس وقت کے پنجاب کے مانے ہوئے دو کھوجیوں کو بلایا گیا جنھوں نے اپنی پوری کوشش کی لیکن چونکہ کھرا گاؤں سے اندر سے ہو کر دوبارہ بائی پاس روڈ پر آ رہا تھا تو ایسے میں کھوجیوں کی طرف سے یہی رپورٹ دی گئی کہ قاتل یہاں سے آگے کسی گاڑی میں سوار ہو کر چلے گئے ہیں۔‘
انھوں نے آرمی ڈاگ ہاؤس کے سراغ رساں کتے منگوانے کی تصدیق کرتے ہوئے بتایا کہ ’دو سراغ رساں کتے جن کے نام ’کے ٹو‘ اور ’میش‘ تھے، بھی منگوائے گئے تھے اور یہ کتے جس گھر اور ڈیرے سے گزرے اس کے تمام مردوں کو تفتیش کے مرحلے سے گزارا گیا۔‘
وہ بتاتے ہیں کہ ’پھر یہ کتے ایک مقامی شخص رانا اختر کے ڈیرے پر بیٹھ گئے جس پر انھیں اور ملازمین کو پکڑ کر ان سے پوچھ گچھ کی گئی۔‘
راشد محمود سندھو بتاتے ہیں کہ ’بعد میں ہونے والی تفتیش میں یہ بات سامنے آئی کہ رانا اختر کے ڈیرے پر کتے اس لیے بیٹھ گئے تھے کیونکہ قاتل یہاں دو تین منٹ کے لیے رُکے تھے اور جب ڈیرے کے ایک ملازم نے پوچھا کہ کون ہے، تو جواب میں ایک مبینہ قاتل نے آواز لگائی کہ بھائی جی آپ اندر ہی رہو، باہر تیز ہوا چل رہی ہے۔ اور پھر وہ آگے سڑک کی طرف نکل گئے۔‘
تفتیشی ٹیم کے ممبر راشد محمود کو اِس بات کا یقین ہے کہ پولیس نے بعدازاں درست مجرم کی نشان دہی کر لی تھی۔
وہ کہتے ہیں کہ ’وہ (ملزم) سلطان راہی کو صرف لوٹنا چاہتے تھے اور جب انھوں نے ہینڈز اپ کہا تو سلطان راہی اُن کی جانب پلٹے جس پر گھبراہٹ میں گولی چل گئی۔‘
’میری تفتیش کے مطابق کاربین کی گولی سلطان راہی کے جبڑے کے آرپار ہو گئی، تاہم چھرے قاتل کے اپنے بائیں ہاتھ پر بھی لگے جس سے وہ زخمی ہو گیا اور اس کا خون بھی گاڑی پر لگ گیا۔‘
راشد محمود سندھو نے بتایا کہ ’پولیس کے خفیہ اہلکار اردگرد کے علاقوں میں پھیل گئے تھے اور روزانہ کی بنیاد پر معلومات اکٹھی کر رہے تھے۔ ہمارا خیال تھا کہ قاتل کہیں اردگرد کے علاقے سے ہی ہے۔‘
اسی دوران پولیس کو وہ پہلا سراغ ملا جس کی مدد سے تفتیش آگے بڑھی۔
راشد بتاتے ہیں کہ ’ایک حجام نے بتایا کہ اس کے جاننے والے ایک شخص نے اس رات اپنی کاربین اس کی دکان میں بطور امانت رکھوائی تھی اور اگلے روز وہ آ کر کاربین لے گیا تھا۔ وہ کہتے ہیں کہ یہ شخص ساجو کانا نامی شخص تھا۔‘
ان کے مطابق چند ماہ بعد ساجو کانا پکڑا گیا تو ’اُس کے بائیں ہاتھ پر زخم کا نشان موجود تھا۔‘ لیکن وہ اس جرم کا اعتراف نہیں کر رہا تھا۔
راشد محمود کے مطابق ’ساجو کانا دوران تفتیش پولیس کو چکمہ دینے کی کوشش کرتا رہا۔ ہم نے مارپیٹ کے بجائے نفسیاتی حربوں سے تفتیش کی۔‘
’پہلے اسے رات 12 سے تین بجے تک اپنی موجودگی کسی جگہ ثابت کرنے کو کہا گیا جس میں وہ ناکام ہو گیا۔ پھر جب اس کے دوست حجام کو اس کے سامنے لایا گیا تو وہ اسے دیکھ کر پریشان ہو گیا لیکن پھر اس نے حجام سے کسی تعلق سے لاعلمی کا اظہار کر دیا۔‘
اُن کا کہنا ہے کہ ’اپنے ہاتھ کے زخم کے بارے میں بھی ساجو غیرمنطقی کہانی سناتا رہا۔‘
راشد محمود سندھو نے بتایا کہ سلطان راہی قتل کیس میں مقامی پولیس نے بعد ازاں ایک اور شخص یوسف تیلی کو چالان کیا لیکن ان کے مطابق ’وہ درحقیقت قاتل نہیں تھا اور اس کا اس وقوعہ سے بھی دور دور تک کوئی تعلق نہیں تھا۔‘
راشد محمود کہتے ہیں کہ ’مجھے بھی سیشن عدالت سے بیان ریکارڈ کروانے کے لیے بلایا گیا تھا اور میں نے عدالت میں جا کر بیان دے دیا تھا کہ یہ شخص قاتل نہیں، اور اگر اسے اس قتل کیس میں رہا کر دیا جاتا ہے تو یہ انصاف پر مبنی ہو گا۔‘
کچھ لوگوں نے اس مقدمے میں سلطان راہی کے ڈرائیور حاجی احسن پر بھی شک کا اظہار کیا تھا اور انھیں گرفتار کر لیا گیا۔
اس بارے میں راشد محمود نے بی بی سی کو بتایا کہ ’سلطان راہی کے ڈرائیور حاجی احسن پر شک پولیس نے نہیں بلکہ مقتول کے بیٹے حیدر سلطان نے کیا تھا کیونکہ لوگ اُن سے آ کر ایسی باتیں کر رہے تھے جو حاجی احسن کے خلاف جاتی تھیں۔‘
اُن کے مطابق ’پولیس نے حاجی احسن کو ایک ماہ سے زیادہ عرصہ تک شامل تفتیش کیے رکھا۔ میں خود حاجی احسن سے کئی روز تفتیش کرتا رہا اور میں نے اسے قتل کے الزام میں ہر لحاظ سے بےگناہ پایا۔‘
’اس کا واحد قصور یہ تھا کہ جب سلطان راہی کا قتل ہوا تو وہ ڈر کے مارے گاڑی کے نیچے سے ہی نہیں نکلا۔ اگر وہ اس موقع پر بہادری اور حاضردماغی کا مظاہرہ کرتا تو قاتل موقع پر ہی پکڑے جا سکتے تھے۔‘
حاجی احسن علی نے ماضی میں ایک ویب چینل کے پروگرام ’کون کہاں پر تھا‘ کو انٹرویو دیتے ہوئے کہا تھا کہ وہ سلطان راہی کے ساتھ 40 سال سے تھے اور اُن کا آپس میں ’بھائیوں جیسا رشتہ تھا۔‘
انھوں نے اس پروگرام میں بتایا تھا کہ ’جب ہم گوجرانوالہ کے قریب پہنچے تو سلطان راہی نے مجھ سے پوچھا کہ اندرون شہر کی طرف سے چلیں یا بائی پاس روڈ سے۔ میں نے کہا کہ جہاں سے آپ کہتے ہیں، جس پر انھوں نے کہا کہ پہلے تو اندرون شہر سے گزرتے تھے، اب بائی پاس روڈ نئی بنی ہے، اس لیے اسی سڑک سے چلتے ہیں، جس پر میں نے گاڑی بائی پاس روڈ کی طرف موڑ لی۔‘
وہ کہتے ہیں کہ ’میں تو یہ سمجھتا ہوں کہ وہ میری جان بچاتے ہوئے خود اس دنیا سے چلے گئے اور راہی صاحب کا قتل میرے لیے زندگی کا سب سے دردناک واقعہ بن گیا کیونکہ میں واحد چشم دید گواہ تھا اور بار بار بتانا پڑتا ہے کہ کس طرح واقعہ ہوا۔‘
حاجی احسن کا مقدمہ لڑنے والے وکیل ہاشم نیازی ایڈووکیٹ کے مطابق لاہور ہائی کورٹ کی اس وقت کی جج جسٹس ناصرہ جاوید اقبال کی عدالت سے انھیں بیلف مقرر کیا گیا اور پھر تھانہ صدر سے حاجی احسن کو پولیس کی حراست سے 26 فروری 1996 کو بازیاب کروایا گیا۔
حاجی احسن 40 روز تک پولیس کی حراست میں رہے۔
تفتیشی ٹیم کے رکن ریٹائرڈ ڈی ایس پی راشد محمود سندھو نے بتایا کہ ’ملزم ساجد عرف ساجو کانا کو گرفتار کر کے عدالت پیش کیا گیا اور اس کا جسمانی ریمانڈ حاصل کیا گیا جس کے بعد پولیس پارٹی زیرحراست ملزم کو سلطان راہی کے بریف کیس اور پاسپورٹ کی برآمدگی کے لیے لے جا رہی تھی کہ ملزم کے ساتھیوں نے پولیس پارٹی پر حملہ کر دیا اور دوطرفہ فائرنگ میں ساجو کانا اپنے ہی ساتھیوں کی فائرنگ سے ہلاک ہو گیا تھا۔‘
راشد محمود سندھو کا کہنا تھا کہ چونکہ 30 سال پہلے ڈی این اے میچ کرنے کی سہولت موجود نہیں تھی اس وجہ سے ملزم ساجو کانا کا ڈی این اے گاڑی پر لگے خون سے نہیں کروایا جا سکا، جس کے بارے میں شبہ تھا کہ یہ ملزم کا خون ہے۔
واضح رہے کہ پاکستان میں پہلی ڈی این اے اور فرانزک لیب کا قیام پنجاب میں ہوا، جہاں پنجاب فرانزک سائنس ایجنسی سنہ 2007 میں قائم ہوئی، جس کے تحت ڈی این اے ڈیٹا بیس بنا کر کئی پیچیدہ کیسز حل کرنے میں مدد ملی
راشد محمود کہتے ہیں کہ ’اس وقت کے افسران نے پولیس مقابلہ کرنے میں جلد بازی سے کام لیا۔ میرے خیال کے مطابق اسے میڈیا کے سامنے پیش کرنا چاہیے تھا تاکہ شکوک و شبہات دور ہو سکیں۔‘
انھوں نے تصدیق کرتے ہوئے کہا کہ ’یہ حقیقت ہے کہ سلطان راہی کا پاسپورٹ، بریف کیس اور ذاتی استعمال کی اشیا کبھی بھی برآمد نہیں کی جا سکیں۔ یہ اشیا فرار ہونے والے ملزمان راہی کو قتل کرکے اپنے ساتھ لے گئے تھے۔‘
تاہم راشد محمود سندھو کہتے ہیں کہ ’اس قتل سے پہلے بائی پاس روڈ پر ڈکیتی اور راہزنی کی وارداتوں میں کافی تیزی آئی ہوئی تھی جس کی وجہ سے بائی پاس روڈ کے دونوں اطراف میں رات کے اوقات میں ایک ایک موبائل گاڑی چلتی تھی۔‘
وہ کہتے ہیں کہ ’اس علاقے کا محل وقوع ایسا ہے کہ قاتل کسی دوسری جگہ سے آ کر یہاں واردات نہیں کر سکتا تھا اور ساجو کانا علاقے کا ریکارڈ یافتہ ملزم تھا جس کے خلاف ڈکیتی و راہزنی کے پہلے ہی متعدد مقدمات درج تھے۔‘

### Article 170 ###
خیبر پختونخوا کے وزیرِ اعلیٰ سہیل آفریدی کا دورہ لاہور عوامی اور سیاسی حلقوں میں موضوع بحث بنا ہوا ہے۔ اُن کے پنجاب اسمبلی کے دورے کے دوران دھکم پیل اور مسلم لیگ ن کی حکومت کے خلاف سخت زبان کے استعمال اور جواب میں پنجاب حکومت کے بھی سخت ردعمل کی وجہ سے ماہرین کے مطابق سیاسی تلخی مزید بڑھ گئی ہے۔
اس دوران خیبر پختونخوا کے صوبائی وزیر مینا خان آفریدی اور صحافیوں کے مابین ہونے والے مکالمے پر بھی  سوشل میڈیا پر تنقید ہو رہی ہے۔
سہیل آفریدی کارکنوں کے ہمراہ جمعے کو بذریعہ موٹروے لاہور پہنچے تھے، جہاں ٹھوکر نیاز بیگ پر تحریکِ انصاف کے کارکنوں نے اُن کا استقبال کیا۔
دورے کے آغاز پر ہی سہیل آفریدی نے الزام عائد کیا کہ پنجاب حکومت نے موٹروے کے مختلف انٹرچینجز پر تحریک انصاف کے کارکنوں کو روکا جبکہ لاہور آمد پر بھی قافلے میں شامل گاڑیوں کو روکا گیا۔
اسلام آباد سے لاہور کے سفر کے دوران مختلف مواقع پر سہیل آفریدی نے بتایا کہ وہ عمران خان کی ہدایت پر لاہور کا دورہ کر رہے ہیں، جس کا مقصد پی ٹی آئی کی سٹریٹ موومنٹ کے لیے لوگوں کو متحرک کرنا ہے۔
سہیل آفریدی نے سنیچر کو لاہور میں پی ٹی آئی کی طلبہ تنظیم انصاف آرگنائزیشن (آئی ایس ایف)، لاہور ہائی کورٹ بار ایسوسی ایشن سے خطاب کے علاوہ عمران خان کی رہائشگاہ زمان پارک کا دورہ بھی کیا، جہاں پی ٹی آئی کے کارکن جمع ہو گئے۔
اس سے قبل وہ پی ٹی آئی کے اسیر رہنماؤں سے ملاقات کے لیے کوٹ لکھپت جیل بھی گئے لیکن اُنھیں شاہ محمود قریشی، میاں محمود الرشید، یاسمین راشد اور عمر سرفراز چیمہ سے ملنے کی اجازت نہیں دی گئی۔
جس کے بعد اُنھوں نے ان اسیر رہنماؤں کے اہلخانہ سے لاہور میں ملاقات کی۔
لاہور ہائی کورٹ بار میں خطاب کرتے ہوئے سہیل آفریدی کا کہنا تھا کہ وہ وکلا برادری سے اپیل کرتے ہیں کہ وہ پی ٹی آئی کی ’سٹریٹ موومنٹ‘ میں پارٹی کارکنوں کا ساتھ دیں۔
اُن کا کہنا تھا کہ عمران خان نے ’سٹریٹ موومنٹ‘ شروع کرنے کے احکامات جاری رکھے ہیں اور اُن پر بھاری ذمے داری ہے۔
سہیل آفریدی کی جانب سے اپنے دورے کے دوران بار بار یہ کہا جا رہا ہے کہ لاہور آمد پر مہمان نوازی کی روایات کا بھرم نہیں رکھا جا رہا۔
جمعے کو پنجاب اسمبلی میں وزیرِ اعلی خیبر پختونخوا کے گارڈز اور اسمبلی کی سکیورٹی کے درمیان دھکم پیل اور صحافیوں کے ساتھ صوبائی وزیر  مینا خان آفریدی کی گفتگو کو سیاسی مبصرین ملکی سیاست کے لیے بدقسمتی قرار دے رہے ہیں۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
سہیل آفریدی کے دورے کے دوران تلخی کا معاملہ سوشل میڈیا پر موضوع بحث ہے اور سینیئر صحافی بھی اس پر اپنے ردعمل کا اظہار کر رہے ہیں۔
سینیئر صحافی مجیب الرحمان شامی نے ایکس پر لکھا کہ ’پنجاب کی مہمان نوازی کی روایت ہے کہ مہمان کو چائے یا کھانے پر مدعو کیا جاتا ہے۔ لہذا گورنر یا وزیرِ اعلی سہیل آفریدی کو بھی چائے یا کھانے پر مدعو کریں، اس سے سیاسی تلخی کم ہو گی۔‘
مجیب الرحمان شامی کا کہنا تھا کہ وہ وزیر اعلی خیبر پختونخوا سے بھی کہتے ہیں کہ وہ آداب مہمانی کو برقرار رکھیں۔
وزیر اعلیٰ خیبر پختونخوا کے دورے کی کوریج کرنے والے صحافی اور تجزیہ کار عمر دراز گوندل کہتے ہیں کہ علی امین گنڈا پور بھی اپنے دور میں لاہور کے دورے پر آئے تھے لیکن اس وقت اُنھوں نے پنجاب حکومت کے ساتھ معاملات طے کیے تھے۔
اُن کے بقول علی امین گنڈا پور سے کہا گیا تھا کہ وہ پنجاب یا لاہور کی تنظیم سے دُور رہیں گے، اس وقت تحریک انصاف کی رہنما عالیہ حمزہ کو پریس کانفرنس میں بھی نہیں بلایا گیا تھا۔
عمر دراز گوندل کے بقول ’سہیل آفریدی کے اس دورے کے ذریعے پی ٹی آئی ایک طرح سے یہ دیکھنا چاہتی تھی کہ پنجاب حکومت پریشان ہوتی ہے یا نہیں؟ تو اُنھیں لگتا ہے کہ پنجاب حکومت اس دورے کو لے کر پریشان تھی۔‘
سینیئر صحافی اور تجزیہ کار سلمان غنی کہتے ہیں کہ کسی پاکستانی شہری کو ملک میں کسی دوسری جگہ جانے سے نہیں روکا جا سکتا اور سہیل آفریدی کا یہ دورہ لاہور میں تحریک انصاف کی تنظیم کو متحرک کرنے کی ایک کوشش تھی، جو ظاہر ہے کہ مسلم لیگ ن کے لیے ہضم کرنا اتنا آسان نہیں۔
بی بی سی سے گفتگو کرتے ہوئے سلمان غنی کا کہنا تھا کہ سہیل آفریدی کی سیاست کا محور یہی ہے کہ وہ عمران خان کو کچھ نہ کچھ کر کے دکھانا چاہتے ہیں۔
اُن کے بقول اگر وہ لاہور آئے تھے تو پنجاب حکومت کو بھی اعلی ظرفی کا مظاہرہ کرتے ہوئے، اُنھیں سرگرمیاں کرنے کی اجازت دینی چاہیے تھے۔
سلمان غنی کے بقول کیونکہ فریقین کے مابین پہلے سے ہی بہت تناؤ موجود تھا تو وہ اس دورے کی وجہ سے مزید بڑھ گیا۔
پنجاب اسمبلی میں پیش آنے والے واقعات پر تبصرہ کرتے ہوئے سلمان غنی کا کہنا تھا کہ جس طرح کے سوالات کیے گئے، وہ طرز عمل درست نہیں تھا اور اس کے جواب میں بھی جو کچھ کہا گیا، وہ بھی اخلاقی تقاضوں کے مطابق نہیں تھا۔
دوسری جانب پنجاب کی وزیر اطلاعات عظمی بخاری کہتی ہیں کہ خیبر پختونخوا کے وزرا کی جانب سے استعمال کی گئی زبان پر افسوس ہے۔
سنیچر کو لاہور میں نیوز کانفرنس کرتے ہوئے عظمی بخاری کا کہنا تھا کہ پنجاب حکومت نے سہیل آفریدی کے دورے کے راستے میں کوئی رکاوت نہیں ڈالی بلکہ اُنھیں پنجاب پولیس کی جانب سے سکیورٹی بھی فراہم کی جا رہی ہے۔
عظمی بخاری کا کہنا تھا کہ سہیل آفریدی ہمارے مہمان ہیں لیکن پنجاب اسمبلی میں ہنگامہ آرائی اور اُن کے رویے پر افسوس ہے۔
عظمی بخاری کا کہنا تھا کہ وزیر اعلی خیبر پختونخوا کو فول پروف سکیورٹی فراہم کرنے کے لیے مراسلہ پہلے ہی جاری کر دیا گیا تھا۔

### Article 171 ###
زرک خان کاکڑ کو جب رات کو چھوٹے بھائی کے زخمی ہونے کی اطلاع ملی تو یہ ان کے لیے اور ان کے خاندان کے لیے کسی قیامت سے کم نہیں تھی۔
انھوں نے بتایا کہ ’اس اطلاع ملنے کے بعد زبان پر بھائی کی زندگی کے لیے دعاؤں کے ساتھ جب میں جلدی سے سِول ہسپتال کوئٹہ پہنچا تو زخموں کے باعث وہ پہلے ہی دم توڑ چکے تھے اور ان کی لاش خون میں لت پت تھی۔‘
یہ کہانی ہے بلوچستان کے دارالحکومت کو ئٹہ کے نواحی علاقے کچلاک میں ایک نوجوان حماد خان کاکڑ کی، جنھیں 10 اور 11 نومبر کی درمیانی شب قتل کیا گیا تھا۔
جس گاڑی میں ان کو نشانہ بنایا گیا اس میں ان کی بیوی کے علاوہ کمسن بھانجی بھی موجود تھی لیکن ان دونوں کو اس فائرنگ سے کوئی نقصان نہیں پہنچا۔
ان کے قتل کی تفتیش سے جُڑے ایک پولیس افسر نے بی بی سی اردو کو بتایا کہ کرائم سین کو دیکھنے پر بظاہر یہ ڈکیتی اور راہزنی کا واقعہ لگ رہا تھا لیکن یہ کوئی حادثہ نہیں تھا بلکہ اس کے پیچھے باقاعدہ منصوبہ بندی کار فرما تھی۔
سیریس کرائمز انویسٹی گیشن ونگ (ایس سی آئی ڈبلیو) کے ایس ایس پی عمران قریشی کا کہنا ہے کہ قتل کے الزام میں مقتول کی بیوی سمیت تین افراد کو گرفتار کرلیا گیا ہے اوراس سلسلے میں تفتیش کا سلسلہ جاری ہے۔
پولیس نے یہ کیسے معلوم کرلیا کہ یہ ڈکیتی یا رہزنی کا کوئی سادہ واقعہ نہیں بلکہ منصوبہ بندی کے ساتھ قتل کا ایک واقعہ تھا اس کی تفصیل بعد میں لیکن پہلے ذکر خود حماد خان کاکڑ کا۔
حماد خان کاکڑ کا تعلق کوئٹہ شہر کے نواحی علاقے کچلاک سے تھا۔ تاہم ان کے والدین طویل عرصے سے کوئٹہ شہر میں رہائش پزیر تھے۔
ان کے بھائی زرک خان کاکڑ نے بتایا کہ ’ہم دو بھائی تھے اور حماد خان مجھ سے چھوٹا تھا جس کے باعث وہ ہمارے خاندان کا لاڈلا تھا۔‘
حماد خان نے گریجویشن تک تعلیم حاصل کی تھی اور وہ کوئٹہ میں ایک نجی بینک میں ملازم تھے۔ ان کی عمر 24 برس تھی۔ ایک سال پہلے ان کی شادی عطیہ رحمان نامی ایک نوجوان خاتون سے ہوئی تھی۔
سیریس کرائمز انویسٹی گیشن ونگ کے ڈی ایس پی شیراحمد بلوچ نے بی بی سی اردو کو بتایا کہ مقتول کی بیوی بھی تعلیم یافتہ ہیں اور انھوں نے بی ایس کیا ہوا ہے۔
زرک خان کاکڑ نے گفتگو کے دوران دکھ بھرے لہجے میں بتایا کہ ’ہمیں ان سے بڑی توقعات وابستہ تھیں۔‘
ان کا کہنا تھا کہ ’ہمارے وہم و گمان میں یہ بات نہیں تھی کہ ہمارے ساتھ ایسا سانحہ پیش آسکتا ہے لیکن یہ پیش آیا جو ہمارے خاندان کے لیے ایک بڑا صدمہ ہے۔‘
زرک خان کاکڑ کہتے ہیں کہ ’میرا بھائی حماد خان اپنی ذاتی گاڑی میں اپنی بیوی اور میری تین سے چار سالہ بھانجی اسما کے ساتھ ایک شادی میں گئے تھے۔ جب وہ رات کو تقریباً ایک بج کر پچاس منٹ پر کوئٹہ چمن روڈ پر کچلاک میں واقع جمیل آباد پہنچے تو نامعلوم افراد نے گاڑی کو روک کر بھائی پر فائرنگ کی۔‘
ان کا کہنا تھا کہ ’جب مجھے بھائی پر فائرنگ کی اطلاع ملی تو اس وقت میں جبل نورالقرآن پر واقع اپنے رشتہ دار کےگھر پر تھا۔ مجھے بتایا گیا کہ محلہ دار بھائی کو طبی امداد کے لیے سول ہسپتال کوئٹہ پہنچا رہے ہیں اس لیے میں فوری طور پر وہاں پہنچنے کی کوشش کی۔‘
ان کا کہنا تھا کہ ’جب میں سول ہسپتال کے شعبہ حادثات پہنچا تو ان کے جسم پر گولیوں کے بہت سارے زخم ہونے کے باعث ان کی لاش خون میں لت پت تھی۔‘
حماد خان کے قتل کا مقدمہ ان کے بڑے بھائی زرک خان کی مدعیت میں کچلاک پولیس سٹیشن میں نامعلوم افراد کے خلاف درج کیا گیا ہے۔
ایف آئی آر کے مطابق فائرنگ سے حماد خان شدید زخمی ہوئے لیکن ان کی بیوی اور بھانجی محفوظ رہیں۔
زرک خان نے پولیس کو بتایا کہ ’ان کے بھائی کو نامعلوم وجوہات کی بنیاد پر قتل کیا گیا اور فائرنگ سے ان کے گاڑی کو بھی نقصان پہنچا۔‘
ایف آئی آر کے مطابق ان کے دائیں کہنی، بائیں ران اور سینے پر گولیوں کے دو زخموں کے علاوہ جسم کے دیگر حصوں پر بھی زخم تھے۔
قتل کا مقدمہ قصاص و دیت آرڈیننس کے دفعہ 302 کے علاوہ تعزیرات پاکستان کی دفعات 427 اور 34 کے تحت درج کیا گیا ہے۔
مقدمے کے اندراج کے بعد اس کی تفتیش سیریس کرائمز انویسٹی گیشن ونگ کے سپرد کی گئی۔
ایس سی آئی ڈبلیو کے ڈی ایس پی شیر احمد بلوچ نے رابطہ کرنے پر بتایا کہ ان کے محکمے نے اس کیس کے لیے تفتیشی آفیسر مقرر کیا، جس نے مختلف پہلوؤں سے تحقیقات کا آغاز کیا۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
شیر احمد بلوچ نے بی بی سی اردو کو بتایا کہ کرائم سین کا معائنہ کرنے کے بعد تفتیشی اہلکاروں نے وہاں سے دستیاب شواہد جمع کیے اور دیگر تیکنیکی پہلوؤں کا جائزہ لینے کے بعد تحقیقات کا آغاز کر دیا۔
ان کا کہنا تھا چونکہ واقعے کے عینی شاہدین گاڑی میں مقتول کے ساتھ تھے اس لیے ان کی بیوی سے معلومات حاصل کی گئیں جو کہ ملزمان تک پہنچنے اور ان کی گرفتاری میں مددگار ثابت ہوئیں۔
کیس کی تفتیش سے جڑے ایک اہلکار نے نام ظاہر نہ کرنے کی شرط پر بتایا کہ چونکہ گاڑی میں سوار مقتول کی بیوی اور بھانجی کو کوئی نقصان نہیں پہنچا جس سے یہ بات سامنے آئی کہ فائرنگ کرنے والوں کا ہدف حماد کاکڑ تھا۔
انھوں نے کہا کہ عینی شاہد کے طور پرمقتول کی بیوی سے پوچھ گچھ کے دوران اس کے بیانات میں تضاد پایا گیا جس کی وجہ سے اسے گرفتار کرکے شامل تفتیش کرلیا گیا۔
اہلکار کے مطابق دوران تفتیش خاتون نے یہ اعتراف کیا کہ انھوں نے بابر علی نامی ایک نوجوان کے ساتھ مل کر یہ منصوبہ بنایا۔
ڈی ایس پی شیر احمد بلوچ نے بتایا کہ بابر علی بھی پوسٹ گریجویٹ ہیں اور انھوں نے لاہور اور اسلام آباد سے تعلیم حاصل کی ہے۔
تفتیش سے وابستہ اہلکار کے مطابق وقوعہ کے روز جب حماد کاکڑ کچلاک میں جمیل کراس پر پہنچے تو مبینہ طور پر بابر علی اور ان کے ایک دوست رومان وہاں موجود تھے، جن میں سے بابرعلی نے پستول سے حماد کاکڑ پر گولیاں چلائیں اور وہ شدید زخمی ہونے کی وجہ سے زندگی کی بازی ہار گئے۔
ایس سی آئی ڈبلیو کے سربراہ عمران قریشی نے بتایا کہ جب تکنیکی معلومات کچھ اور ہوں اور بیان اس کے برعکس ہو یا بیان میں یکسانیت نہ ہو تو جو تضاد سامنے آتا ہے اس سے مدد مل جاتی ہے، جس کی روشنی میں تفتیش کو آگے بڑھائی جاتی ہے۔
ان کا کہنا تھا کہ اس کیس کی تفتیش میں بھی یہی ہوا، جس نے ملزمان تک پہنچنے میں مدد دی۔ شیر احمد بلوچ نے بتایا کہ اس واقعے میں استعمال ہونے والہ آلہ قتل بھی برآمد کرلیا گیا ہے۔
ایس سی آئی ڈبلیو کے ایس ایس پی عمران قریشی نے بتایا کہ تفتیش میں پیش رفت کے بعد مقتول کی بیوی کو گرفتار کر کے عدالت سے ریمانڈ حاصل کی گیا۔
ان کا کہنا تھا کہ اس واقعے میں بابرعلی نے مقتول پر فائرنگ کی تھی۔ وہ اس واقعے کے  مرکزی ملزم ہیں، جنھیں مقتول کی بیوی کو گرفتار کرنے کے بعد گرفتار کرلیا گیا۔
انھوں نے بتایا کہ ان دونوں کی گرفتاری کے بعد اس قتل میں معاونت کے الزام میں بابرعلی کے دوست رومان کو بھی گرفتار کیا گیا ہے۔
ان کا کہنا تھا کہ جوڈیشل مجسٹریٹ کی عدالت سے ان کا ریمانڈ حاصل کرنے کے بعد مقتول کی بیوی نے ضابطہ فوجداری کے دفعہ 164 کے تحت پہلے اعتراف جرم کرلیا، جس کے باعث عدالت نے ان کو پہلے جوڈیشل کر دیا۔
ان کے بعد رومان نے بھی دفعہ 164 کے تحت اعتراف کیا جس پر وہ بھی اس وقت جوڈیشل ریمانڈ پر ہیں جبکہ مرکزی ملزم بابر علی تاحال جسمانی ریمانڈ پر ہیں جن سے تفتیش جاری ہے۔
اگرچہ کیس کے تفتیشی حکام نے بتایا کہ مقتول کی بیوی اور رومان نے دفعہ 164کے تحت اعتراف جرم کرلیا ہے لیکن حراست میں ہونے اور تاحال وکیل نہ کرنے کے باعث ان کو موقف معلوم نہیں ہوسکا۔

### Article 172 ###
چکوال میں میں کروڑوں روپے کی جائیداد کے مالک بہن بھائی کو حبسِ بے جا میں رکھنے اور طویل بھوک کے باعث بہن کی موت کے الزامات ثابت ہونے پر عدالت نے مرکزی ملزم کو تین سال قیدِ بامشقت اور پچاس ہزار روپے جرمانے کی سزا سنائی ہے۔  جرمانے کی عدم ادائیگی کی صورت میں ملزم کو چھ ماہ کی مزید قید کاٹنا پڑے گی۔
عدالت نے ملزم پر اٹھانوے لاکھ اٹھائیس ہزار چھ سو ستر روپے رقم کی دیت عائد کرتے ہوئے حکم دیا کہ ملزم دیت مرحومہ کے قانونی ورثا کو ادا کرے گا اور دیت ادا نہ کرنے تک ملزم جیل میں ہی رہے گا۔
دونوں بہن بھائی کو بنیادی ضروریاتِ زندگی فراہم نہ کرنے کے الزام میں ملزم کو تین ماہ کی قید اور پانچ سو روپے جرمانہ عائد کیا گیا۔ جرمانے کی عدم ادائیگی کی صورت میں ملزم کو دس دن کی مزید قید کاٹنا پڑے گی۔
عدالت نے نو ملزمان کو شک کا فائدہ دیتے ہوئے بری کر دیا جبکہ مرکزی ملزم عنصر عباس کو احاطہ عدالت سے گرفتار کر کے جہلم جیل بھیج دیا گیا۔
یاد رہے کہ اس سال فروری میں چکوال کے تھانہ نیلہ کی پولیس نے نواحی گاؤں گھگھ میں ایک گمنام خط پر کارروائی کرتے ہوئے 26 سالہ جبین بی بی کی لاش ان کے گھر کے ایک کمرے سے برآمد کی تھی جبکہ ان کے 32 سالہ بھائی حسن رضا کو لاغر حالت میں بازیاب کیا تھا۔
دونوں بہن بھائی کا ذہنی توازن درست نہ تھا اور والدین کی وفات کی وجہ سے دونوں گھر میں اکیلے رہ رہے تھے۔
رفاقت علی، جو جبین بی بی اور ان کے بھائی حسن رضا کے ماموں ہیں، کے مطابق بہن بھائی کے والد کی زرعی زمین ساڑھے نو سو کنال کے لگ بھگ تھی جو ان کے ماموں زاد عنصر عباس کے قبضے میں تھی اور دونوں بہن بھائی کی دیکھ بھال کی ذمہ داری بھی عنصر عباس پر تھی۔
پولیس کی طرف سے درج کی جانے والی ایف آئی آر کے مطابق اس گمنام خط میں دعویٰ کیا گیا تھا کہ کروڑوں روپے کی جائیداد ہتھیانے کی خاطر دونوں بہن بھائی کو ایک گھر میں بند رکھا گیا تھا۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
پولیس نے اس واقعہ کا مقدمہ جبین بی بی کے ماموں زاد عنصر عباس سمیت دس افراد کے خلاف تعزیراتِ پاکستان کی دفعات 302, 344, 201, 491 اور 109 کے تحت درج کیا تھا جن میں چھ خواتین بھی شامل تھیں۔
پولیس نے مرکزی ملزم عنصر عباس اور اس کے دو بھائیوں کو گرفتار کر لیا تھا جبکہ باقی سات ملزمان نے ضمانت قبل از گرفتاری کروا لی تھی۔ بعد میں تینوں گرفتار ملزمان بھی ضمانت پر رہا ہوگئے تھے۔
23 دسمبر کو سنائے جانے والے فیصلے میں ایڈیشنل سیشنز جج امیر مختار گوندل نے لکھا کہ مرکزی ملزم کے خلاف جبین بی بی کو عمداً قتل کرنے کا الزام ثابت نہیں ہوا تاہم قتلِ بالسبب ثابت ہوا کیونکہ ڈسرکٹ ہیڈ کوارٹرز ہسپتال چکوال کی طرف سے پیش کی گئی میڈیکل رپورٹ کے مطابق جبین بی بی کی موت اور پوسٹ مارٹم کے درمیان چودہ پندرہ یوم کا وقفہ بنتا تھا۔
عدالتی فیصلے کے مطابق ڈاکٹر نے میڈیکل رپورٹ میں لکھا کہ جبین بی بی کی موت طویل دورانیے پر مشتمل شدید بھوک کے باعث ہوئی۔
’ان حالات کو سامنے رکھتے ہوئے عدالت نے دفعہ 302 کے الزام کو دفعہ 322 کے جرم میں بدل کر مرکزی ملزم پر اٹھانوے لاکھ اٹھائیس ہزار چھ سو ستر روپے کی دیت عائد کی۔‘
یہ سارا معاملہ شروع کیسے ہوا تھا اور پولیس اس گھر اور پھر ملزم تک کیسے پہنچی؟
انتباہ: اس تحریر میں موجود چند تفصیلات قارئین کے لیے پریشان کن ہو سکتی ہیں۔
’تالہ توڑ کر ہم جب کمرے میں داخل ہوئے تو ایسا لگا کہ جبین بی بی فرش پر کروٹ لیے سو رہی ہیں لیکن جب میں نے قریب جا کر دیکھا تو وہ مردہ تھیں اور لاش سے بدبو آ رہی تھی۔۔۔ تعفن زدہ کمرے کے فرش پر سوکھی روٹی کے ٹکڑے بکھرے پڑے تھے۔ دو چارپائیاں ٹوٹی ہوئی تھیں۔ فرش پر ہر طرف کچرہ تھا۔ حتیٰ کہ انسانی فضلہ بھی وہاں ہی تھا۔‘
یہ منظر کشی پاکستان کے صوبہ پنجاب کے ضلع چکوال کے تھانہ نیلہ میں تعینات پولیس کے سٹیشن ہاؤس آفیسر صہیب ظفر نے بی بی سی سے بات کرتے ہوئے کی، جنھوں نے ایک گمنام خط ملنے کے بعد کارروائی کرتے ہوئے گگھ گاؤں کے ایک بند گھر سے ایک 26 سالہ خاتون کی لاش اور ایک 32 سالہ شخص کو زندہ حالت میں بازیاب کروایا۔
اس گمنام خط میں دعویٰ کیا گیا تھا کہ کروڑوں روپے کی جائیداد ہتھیانے کی خاطر دونوں بہن بھائی کو ایک گھر میں بند رکھا گیا۔
ڈسٹرکٹ پولیس آفیسر احمد محی الدین نے بی بی سی اردو سے بات کرتے ہوئے اس امر کی تصدیق کرتے ہوئے کہا تھا کہ غالب امکان یہی ہے کہ دونوں بہن بھائی کو جائیداد ہتھیانے کے لیے اس حالت میں رکھا گیا۔
انھوں نے بی بی سی کو بتایا تھا کہ پولیس کی مدعیت میں مقدمہ درج کرکے مرکزی ملزم کو گرفتار کر لیا گیا اور تفتیش کے لیے ایک خصوصی ٹیم بھی تشکیل دے دی گئی جو جلد اس سانحہ کے اصل محرکات کو سامنے لائے گی۔
دوسری جانب پوسٹ مارٹم کے بعد جبین بی بی کی لاش 13 فروری کو گگھ گاؤں میں دفنا دی گئی جبکہ ان کے بھائی، جو پولیس کے مطابق جسمانی طور پر انتہائی لاغر حالت میں ہیں، کا طبی معائنہ کروایا گیا۔
یکم فروری کو چکوال میں تھانہ نیلہ کے سٹیشن ہاؤس آفیسر صہیب ظفر کے نام پاکستان پوسٹ آفس کا ڈاکیا ایک خط لے کر آیا۔
یہ ایک گمنام خط تھا جس کی تفصیلات ایف آئی آر میں درج ہیں۔ لکھنے والے نے اپنا نام ظاہر نہیں کیا۔ اگرچہ خط کے لفافے پر ایس ایچ او نیلہ لکھا ہوا تھا لیکن خط کھولنے پر علم ہوا کہ خط لکھنے والے نے ایس ایچ او کو مخاطب کرنے کے بجائے وزیرِ اعلی پنجاب مریم نواز شریف کو مخاطب کیا ہوا تھا۔
خط میں لکھا گیا تھا کہ ’بخدمت جناب وزیرِ اعلی پنجاب مریم نواز شریف صاحبہ۔ موضوع گھگھ، تھانہ نیلہ، تحصیل و ضلع چکوال میں ظلم کی کہانی زیرِ قلمی ہے۔‘
خط میں بہن بھائی کا نام، اور عمر بتانے کے بعد لکھا گیا کہ ان کا باپ دو سال پہلے وفات پا چکا اور والدہ کی وفات بھی باپ سے پہلے ہوئی۔
اس خط میں دعویٰ کیا گیا تھا کہ مذکورہ بہن بھائی کروڑوں روپے کی جائیداد کے مالک ہیں جن کی جائیداد پر قبضہ کرنے کی خاطر دونوں کو غلط ادویات دے کر نیم پاگل کر دیا گیا۔
خط میں لکھا گیا تھا کہ سخت سردی کے موسم میں دونوں بہن بھائی ایک کمرے میں بند ہیں۔ بدن پر لباس بھی نہیں اور گاؤں کی ایک عورت ان کو کھانا کھڑکی سے دیتی ہے۔ ان کے بال اور ناخن دیکھ کر ڈر لگتا ہے۔
خط لکھنے والے نے مطالبہ کیا کہ مذکورہ بہن بھائی کو ’ریسکیو کر کے شیلٹر ہوم میں رکھے جانے کے احکامات صادر فرمائے جائیں۔ قلم کار، خدا ترس، اللہ کا بندہ۔‘
ایس ایچ او صہیب ظفر کے مطابق انھوں نے اس معاملے کی جانچ پڑتال شروع کر دی تاہم خط میں کیے گئے دعوؤں کی کھوج لگانے میں پولیس کو دس دن لگ گئے۔ پولیس کے مطابق بارہ فروری کو یہ تصدیق ہو گئی کہ خط میں جو کچھ لکھا گیا، وہ سچ ہے۔
بارہ فروری کا دن تھا جب پولیس نے علاقہ مجسٹریٹ سے سرچ وارنٹ حاصل کرنے کے بعد گگھ گاؤں میں چھاپہ مارا۔ متعلقہ مکان کے کمروں کو تالے لگے ہوئے تھے۔ اس موقع پر چند مقامی افراد نے پولیس کی رہنمائی کی۔
پولیس جب ایک کمرے کا تالا توڑ کر اندر داخل ہوئی تو فرش پر جبین بی بی کی اکڑی ہوئی لاش پڑی تھی جو ایف آئی آر کے مطابق آٹھ سے دس دن پرانی تھی۔ پولیس کو گمنام خط ٹھیک بارہ دن قبل وصول ہوا تھا۔
ایس ایچ او صہیب ظفر نے بی بی سی اردو سے گفتگو کرتے ہوئے بتایا کہ ’ہم جب کمرے میں داخل ہوئے تو ایسا لگا کہ جبین بی بی فرش پر کروٹ لیے سو رہی ہیں لیکن میں نے جب پاس جا کر دیکھا تو وہ مردہ تھیں اور لاش سے بدبو آ رہی تھی۔‘
ایس ایچ او نے سپاہیوں، جن میں ایک خاتون کانسٹیبل بھی شامل تھیں، کو اندر بلایا۔ انھوں نے بتایا کہ ’تعفن زدہ کمرے کے فرش پر سوکھی روٹی کے ٹکڑے بکھرے پڑے تھے۔ دو چارپائیاں ٹوٹی ہوئی تھیں۔ فرش پر ہر طرف کچرہ تھا۔ حتی کہ انسانی فضلہ بھی وہاں ہی تھا۔‘
بی بی سی کو دستیاب ویڈیوز میں یہ واضح نظر آرہا ہے کہ جبین بی بی کا جسم فرش پر صرف ایک قمیض میں ملبوس پڑا تھا جس کے نیچے کوئی میٹرس نہیں تھا۔ جبین کے جسم کے اوپر رضائی یا کمبل کے بجائے ایک تلائی تھی جو چارپائی پر بچھائی جاتی ہے۔
ایس ایچ او صہیب ظفر نے بتایا کہ جبین بی بی اتنی لاغر تھیں کہ ہڈیوں کا ڈھانچہ لگ رہی تھی۔
ایک اور کمرے کا تالہ توڑا گیا تو اندر جبین بی بی کا سہما ہوا بھائی تھا جو پولیس کو دیکھ کر اور خوفزدہ ہو گیا۔
پولیس کے مطابق اس بھائی کی جسمانی حالت بھی انتہائی لاغر تھی۔ اس نے گندے کپڑے پہنے ہوئے تھے۔ شلوار اور قمیض کے رنگوں میں مماثلت نہیں تھی۔
پولیس نے جبین بی بی کی لاش کو پوسٹ مارٹم کی غرض سے ڈسرکٹ ہیڈکوارٹرز ہسپتال چکوال منتقل کیا جہاں پوسٹ مارٹم کے بعد ان کی لاش 13 فروری کو گگھ گاؤں میں دفنا دی گئی۔
ایس ایچ او صہیب ظفر کا کہنا تھا کہ جبین بی بی کی موت کی وجہ بظاہر سخت سردی اور بھوک ہے۔ ’جس حالت میں دونوں بہن بھائی کو رکھا گیا اس حالت میں انسان کا زندہ رہنا ممکن ہی نہیں۔ نہ کھانے کا مناسب انتظام تھا، نہ سردی سے بچنے کا اور نہ ہی سونے کا۔‘
گگھ گاؤں کے ایک رہائشی نے بی بی سی اردو کو بتایا کہ گاؤں کا کوئی شخص کھڑکی سے دونوں بہن بھائی کو کبھی کبھی کھانا دے جاتا تھا چونکہ دونوں بہن بھائی گاؤں کے بااثر خاندان سے تعلق رکھتے ہیں جس خاندان کی عورتیں پردہ کرتی ہیں اس وجہ سے گاؤں کا کوئی شخص گھر کے اندر داخل نہیں ہوتا تھا۔
تاہم ایس ایچ او صہیب ظفر نے ابتدائی تفتیش کی روشنی میں بی بی سی اردو کو بتایا کہ دو سال پہلے اپنے والد کے زندہ ہوتے ہوئے جبین بی بی اور ان کا بھائی بالکل نارمل تھے اور ’جبین بی بی نے چند برس قبل بی ایس سی کا امتحان امتیازی نمبروں سے پاس کیا تھا۔‘
گگھ گاؤں چکوال کے شمال میں بھگنائے ندی کے کنارے آباد ہے۔ اس علاقے میں مغل کسر برادری بااثر خاندان ہیں جن کی زرعی زمین ماضی میں ہزاروں ایکڑز تک پھیلی ہوئی تھی۔ یہ لوگ اپنے نام کے ساتھ سردار لکھتے ہیں۔
جبین بی بی اور ان کے بھائی کا تعلق بھی مغل کسر سرداروں کے قبیلے سے ہے اور مقامی سرکاری اہلکار (جنھوں نے نام ظاہر نہ کرنے کی شرط پر بی بی سی سے بات کی) اس بات کی تصدیق کی کہ ان کے والد کا زرعی رقبہ دو ہزار کنال کے لگ بھگ ہے جو ابھی تک جبین بی اور بھائی کے نام منتقل نہیں ہوا۔
ایس ایچ او کا کہنا تھا کہ ’پہلے تو جبین کا بھائی ڈر اور خوف کی وجہ سے کچھ بول نہیں رہا تھا لیکن اب اس نے بولنا شروع کر دیا ہے تاہم اس کے اور اس کی بہن کے ساتھ جو کچھ ہوا وہ بتانے سے قاصر ہے۔‘

### Article 173 ###
’لائٹ فشنگ سے مچھلی زیادہ ملتی ہے اور اس سے آسانی بھی بہت ہے۔۔۔‘
نواز علی دبلو کراچی کے علاقے ریڑھی گوٹھ کے رہائشی ہیں اور کئی نسلوں سے اُن کا خاندان ماہی گیری کے پیشے سے منسلک ہے۔
اُن کا کہنا ہے کہ وقت کے ساتھ سمندر میں مچھلیوں کا ذخیرہ کم ہوتا جا رہا ہے اور اس لیے وہ لائٹ فشنگ کا طریقہ استعمال کرتے ہیں کیونکہ ان کے مطابق اس کی بدولت وہ کم وقت میں زیادہ مچھلیاں پکڑ پاتے ہیں۔
لائٹ فشنگ سے مراد ماہی گیری کا وہ طریقہ ہے جس میں مچھلی اور دیگر سمندری انواع کو روشنی کے ذریعے متوجہ اور پھر شکار کیا جاتا ہے۔ ماہی گیروں کی کشتیوں پر بڑی بڑی بیم لائٹس لگی ہوتی ہیں، جن کا رُخ سمندر کی تہہ کی جانب ہوتا ہے۔
مچھلیوں کے وسیع جھنڈ لائٹ کے گرد جمع ہو جاتے ہیں اور پھر اس پورے جھنڈ کو باریک لیکن بہت بڑے جال (عموماً قطرہ جال) میں سمیٹ لیا جاتا ہے۔ یوں ایک کشتی ایک ہی وقت میں لاکھوں مچھلیوں کا شکار کر لیتی ہے۔
نواز کا کہنا ہے کہ لائٹ فشنگ کے ذریعے پکڑی جانے والی مچھلیوں میں زیادہ تر لوور، چاقو، پچک وغیرہ نسل کی ہوتی ہیں جن کا سائز دس انچ سے بڑا نہیں ہوتا، اور یہ مچھلی زیادہ تر چکن فیڈ کے لیے استعمال ہوتی ہے۔
لائٹ کے استعمال سے مچھلیوں کے شکار کا رحجان سندھ  اور بلوچستان میں تیزی سے بڑھتا جا رہا ہے۔
ماہرین اسے تشویشناک قرار دیتے ہیں کیونکہ اُن کے مطابق یہ مچھلیوں کی نسل کشی کا سبب بن رہا ہے، لیکن نواز دبلو اور ان جیسے ماہی گیروں کا دعویٰ ہے کہ روایتی طریقوں سے مچھلی پکڑنا اب ممکن نہیں رہا کیونکہ سمندر میں مچھلیوں کی تعداد کم ہو رہی ہے۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
انھوں نے یہ بھی بتایا کہ دس سال پہلے صورتحال بہت اچھی تھی، کنارے پر کم مگر گہرے سمندر میں بھی بہت مچھلی مل جاتی تھی، مگر اب صورتحال ایسی نہیں ہے۔
ڈام (بلوچستان) میں ماہی گیری کرنے والے محمد امین بھی نواز علی کے ہم خیال ہیں۔
اُن کا کہنا ہے کہ ’ہم ماہی گیر ہیں، ہمیں اور کوئی کام نہیں آتا۔ ہمارا گزر بسر مچھلیاں پکڑنے پر ہے لیکن مچھلیاں سمندر میں کم ہو گئی ہیں اس لیے لائٹ استعمال کرنا اب مجبوری ہے۔‘
وہ اپنے دو بیٹوں اور بھائیوں کے ساتھ مچھلی پکڑنے جاتے ہیں۔ اُن کا یہ بھی کہنا ہے کہ ہم پورا مہینہ لائٹ استعمال نہیں کرتے صرف چاند کی آخری تاریخوں میں بیم لائٹ کا استعمال کیا جاتا ہے۔
’اگر ہم یہ نہ کریں تو شاید بچوں کو دو وقت کی روٹی بھی نہ کِھلا سکیں۔‘
لیکن محمد اکبر جو بھیڑا ڈام کے رہائشی اور پیشہ ور ماہی گیر ہیں، ان کی رائے مختلف ہے۔
محمد اکبر کے مطابق ’یہ ٹھیک ہے کہ اب مچھلی اتنی نہیں ملتی جتنی کچھ چند سال پہلے مل جاتی تھی، لیکن پھر بھی اتنی کم نہیں ہے جتنا یہ لائٹ استعمال کرنے والے بتاتے ہیں۔‘
انھوں نے بتایا کہ ’لائٹ فشنگ والے ایک کشتی پر دس سے بارہ بڑی بڑی لائٹس استعمال کرتے ہیں اور لاکھوں کی تعداد میں مچھلیاں ایک ہی بار میں پکڑ لیتے ہیں۔‘
محمد اکبر نے واضح طور پر کہا کہ ’ہم لائٹ والے نہیں۔ ہم کنارے پر شیشہ میا (مچھلی کی ایک قسم) اور کیکڑا پکڑتے ہیں۔ شیشہ میا کا سائزعموما سوا کلو سے زیادہ ہی ہوتا ہے اور کراچی میں اس کی قیمت 1400 کلو تک مل جاتی ہے۔‘
محمد اکبر کے مطابق وہ مہینے کے اوسطاً تیس ہزار روپے کما لیتے ہیں جس میں ’عزت سے گزر بسر ہو رہی ہے‘ چنانچہ انھیں ماہی گیری کے لیے غلط طریقے استعمال کرنے کی ضرورت نہیں۔
سندھ اور بلوچستان میں لگ بھگ وہ تمام کشتیاں جو چھوٹی مچھلی کا شکار (ممنوعہ قطرہ جال سے) کرتی ہیں وہ لائٹ فشنگ ہی کر رہی ہیں۔
اگرچہ اس حوالے سے سرکاری اعداد و شمار موجود نہیں مگر آزاد ذرائع کے مطابق سندھ میں 1700 اور بلوچستان میں 1200 کشتیاں یہی طریقہ استعمال کر رہی ہیں۔
گوادر ڈیویلپمنٹ اتھارٹی میں ڈپٹی ڈائریکٹر ماحولیات عبدالرحیم کا کہنا ہے کہ لائٹ فشنگ اِس وقت بلوچستان اور سندھ کے ساحلوں پر تیزی سے پھیلنے والی سب سے زیادہ تباہ کن اور ماحولیاتی طور پر خطرناک سرگرمیوں میں سے ایک ہے۔
’تیز روشنیوں کے استعمال سے ماہی گیر نہ صرف تجارتی اقسام کی مچھلیوں کو نشانہ بنا رہے ہیں بلکہ بلاامتیاز سمندری حیات کو، چاہے وہ پانی کی سطح پر ہوں یا سمندر کی تہہ میں رہنے والی انواع، شکار کر رہے ہیں۔‘
انھوں نے کہا کہ جب طاقتور بیم لائٹس روشن کی جاتی ہیں تو مچھلیوں کا قدرتی رویہ مکمل طور پر متاثر ہو جاتا ہے۔
’پانی کے درمیانی حصے میں رہنے والی مچھلیاں اور حتیٰ کہ تہہ میں بسنے والے جاندار بھی ایک جھوٹے خوراکی علاقے کی طرف کھنچ آتے ہیں اور جال بچھائے جانے کے بعد اُن کے لیے بچ نکلنا تقریباً ناممکن ہو جاتا ہے۔ زیر آب بیم لائٹس کا حالیہ استعمال اس عمل کو مزید تشویشناک بنا چکا ہے۔ یوں سمجھ لیجے کہ اِن لائٹ بوٹس نے سمندر کو ایک وسیع تجارتی جال میں تبدیل کر دیا۔‘
ڈبلیو ڈبلیو ایف پاکستان کے ٹیکنیکل ایڈوائزر اور پاکستان میرین فشریز ڈیپارٹمنٹ کے سابق ڈائریکٹر جنرل اور فش ایکسپرٹ معظم خان کے مطابق ’تقریباِ تین دہائی قبل ہم خود کوشش کر رہے تھے کہ لائٹ فشنگ کو فروغ دیا جائے تاکہ مچھلیوں کی بڑی انواع پر دباﺅ ختم ہو اور ایک نئی مارکیٹ وجود میں آئے لیکن اس وقت یہ نہیں ہو سکا۔‘
’مگر اِس وقت جو لائٹ فشنگ ہو رہی ہے وہ ہمارے اُس خیال کے بالکل برعکس ہے اور یہ کسی بھی طرح ماحول دوست نہیں ہے۔‘
وہ کہتے ہیں یہ طریقہ سمندری حیات کی نسل کشی کے مترادف ہے۔ ’اس طریقے میں ہیوی مشینیں استعمال ہو رہی ہیں جو مچھلیوں سے بھرے وسیع و عریض جالوں کو کھینچتی ہیں۔ ان کشتیوں پر ٹرکوں کے انجن لگائے جاتے ہیں اور بڑے جنریٹر موجود ہوتے ہیں۔‘
’ان ہیوی مشینوں سے سمندر کے ماحولیاتی نظام پر دباﺅ بڑھتا ہے۔ اگر دو ہزار کشتیاں یہ طریقہ کار استعمال کر رہی ہیں تو سمجھ لیجیے کہ یہ چھ  ہزار کشتیوں کا دباﺅ سمندر پر ڈالا جا رہا ہے۔‘
’اس کے علاوہ لائٹ فشنگ کے ذریعے پکڑی جانے والی مچھلی کی مقدار میں پانچ گنا اضافہ ہو جاتا ہے۔ اگر ایک کشتی بغیر لائٹ کے 30 ٹن مچھلی پکڑتی ہے تو لائٹ کے ذریعے یہ 150 ٹن ہو جاتی ہے۔ صاف الفاظ میں یہ سمندری وسائل کی تباہی ہے۔‘
یونیورسٹی آف کراچی میں اسسٹنٹ پروفیسر میرین سائنس ڈیپارٹمنٹ ڈاکٹر شعیب کیانی کے مطابق عالمی تنظیم فوڈ اینڈ ایگریکلچرآرگنائزیشن کی ایک رپورٹ کے مطابق پچھلے ڈیٹا کے موازنے سے معلوم ہوتا ہے کہ پاکستانی سمندری حدود میں 40 سے 70 فیصد تک مچھلیاں کم ہو چکی ہیں۔
وہ کہتے ہیں کہ ’حتیٰ کہ پورے کُھلے سمندر، کوسٹل اور انڈس ڈیلٹا کی کھاڑیوں میں بھی بڑے سائزکی مچھلی نہیں ملتی۔ خطرے کی بات یہ تھی کہ صرف مچھلیوں کی تعداد ہی نہیں بلکہ ان کی بہت سی انواع خصوصاً شارک اور پلہ مچھلی ناپید ہونے کے قریب پہنچ چکی ہیں۔‘
شعیب کیانی کا کہنا ہے کہ صرف لائٹ فشنگ ہی نہیں بلکہ غیر معیاری اور ممنوعہ جال کا استعمال بھی اس تباہی کے ذمہ دار ہیں۔
انھوں نے بتایا کہ ’اقوام متحدہ کے میرین قوانین کے تحت کسی بھی جال کو 2.5 کلومیٹر سے زیادہ وسیع نہیں ہونا چاہیے لیکن ہمارے ماہی گیر عام طور پر 15 کلومیٹر اور کبھی کبھی تو 20 کلومیٹر تک وسیع اور طویل جال کا استعمال کرتے ہیں۔
’یہ جال سمندر میں کھڑی طویل دیوار کے مانند ہوتے ہیں جس میں ہر سائز کی مچھلی، کچھوے، وہیل مچھلی، سن فش اور شارک کی کئی انواع اور سمندری پرندے بھی پھنس جاتے ہیں۔ اب لائٹ فشنگ مزید تباہی پھیلا رہی ہے۔‘
لسبیلہ یونیورسٹی آف ایگریکلچر واٹر اینڈ میرین سائنسز میں اسسٹنٹ پروفیسر ظفر اللہ جتک کے مطابق سمندری حیات کے وسائل میں بتدریج کمی نہ صرف ماحولیاتی طور پر تشویشناک ہے بلکہ یہ ماہی گیروں کے رویے بھی تبدیل کر رہی ہے۔
’کم وقت میں زیادہ سے زیادہ شکار کا حصول لائٹ فشنگ جیسے نقصان دہ طریقہ کار کی جانب راغب کر رہا ہے۔‘
انھوں نے یونیورسٹی کی جانب سے حال ہی میں کرائے گئے ایک سروے کا حوالہ دیا کہ مختلف ساحلی علاقوں میں رہائش پذیر ماہی گیروں نے واضح طور پر بتایا کہ وہ اپنی اگلی نسل کو ماہی گیری کی جانب نہیں لانا چاہتے، گویا صرف سمندری وسائل ہی نہیں بلکہ یہ پوری صنعت بشمول ماہی گیر خطرے سے دوچار ہیں۔
بلوچستان میں فشریز سے متعلق قوانین ’بلوچستان سی فشریز ایکٹ 1971‘ کے تحت ممنوعہ طریقوں سے مچھلی پکڑنے پر پابندی عائد ہے۔ اس کے علاوہ چھوٹی مچھلیوں کے شکار پر پابندی ہے جبکہ ممنوعہ جال جیسے وائر نیٹ، گِل نیٹ اور اوور سائز ٹرالرز کے استعمال پر بھی سخت سزائیں مقرر ہیں۔
لیکن ماہرین کے مطابق زمینی حقیقت یہ ہیں کہ ان قوانین پر عملدرآمد کا دور دور تک نام و نشان نہیں۔
چونکہ یہ نیا عمل ہے اس لیے قانون میں ’لائٹ فشنگ‘ کا ذکر نہیں مگر تمام قوانین میں ایسے تمام طریقوں پر پابندی ہے جو مچھلیوں کی نسل کشی کرتے ہیں اور ان کے مخصوص جرمانے اور سزائیں بھی ہیں۔
عبد الرحیم کا کہنا ہے کہ بلوچستان کی نئی ’سسٹین ایبل فشریز اینڈ ایکوا کلچر پالیسی‘ میں لائٹ فشنگ پر مکمل پابندی ہے۔
’یہ پالسی کابینہ سے منظور ہو چکی جبکہ بلوچستان سسٹین ایبل فشریز اینڈ ایکوا کلچر بل 2025 تیاری کے آخری مراحل میں ہے‘
بلوچستان فشریز ڈپارٹمنٹ سے بطور انسپیکٹر وابستہ کلیم اللہ کا کہنا ہے کہ اس صورتحال پر قابو پانے کے لیے قانون پرعملدرآمد میں سختی کی ضرورت ہے لیکن کم وسائل کے ساتھ 700 کلومیٹر ساحل اور سمندر کی مانیٹرنگ مکمل طور پر ممکن نہیں۔
’ہمارے صرف تین مانیٹرنگ سٹیشن ہنگول، گڈانی اور ڈام ہیں جہاں پر مانیٹرنگ والی کشتیاں موجود ہوتی ہیں جن میں ڈرائیور، انسپکٹر اور سب انسپیکٹر موجود ہوتا ہے، لیکن یقینا یہ کافی نہیں۔‘
کلیم اللہ کا کہنا ہے کہ وسائل میں اضافہ اور تربیت یافتہ سٹاف سے صورتحال بہتر ہو سکتی ہے۔
ظفر اللہ جٹک کا کہنا ہے قوانین پر سختی سے عملدرآمد ، متبادل روزگار کی فراہمی اور ایکوا کلچر کے فروغ سے ہی سمندری وسائل پر منڈلاتے اس خطرے کو ختم کیا جا سکتا ہے۔

### Article 174 ###
پاکستان کے صوبہ پنجاب کے شہر صادق آباد سے تعلق رکھنے والے محمد شاہد ایک رات کارخانے میں اپنی شفٹ مکمل کرنے کے بعد گھر جانے کے لیے بس سے اترے ہی تھے کہ چار نقاب پوش افراد نے انھیں اسلحے کے زور پر لوٹنے کے بعد ایک آٹو رکشہ پر رکھے صندوق میں بند کر دیا۔
چند گھنٹے بعد جب انھیں اس صندوق سے باہر نکالا گیا تو وہ کچے کے علاقے میں پہنچ چکے تھے جو ڈاکوؤں کا مسکن ہے۔
پاکستان کے تین صوبوں پنجاب، سندھ اور بلوچستان کے سنگم پر دریائے سندھ کے کنارے واقع کچے کا علاقہ نوآبادیاتی دور سے ڈاکوؤں کی کمین گاہوں کا کام کرتا رہا ہے اور غیر قانونی سرگرمیوں کے لیے مشہور ہے۔
پہلے اس علاقے کو اپنے مرکز کے طور پر استعمال کرنے والے ڈاکو پولیس کی جانب سے شہریوں کو ’ہنی ٹریپ‘ کر کے کچے میں بلانے اور تاوان کی غرض سے اغوا کی وارداتوں کے ذمہ دار قرار دیے جاتے تھے لیکن پولیس کے مطابق اب ان گروہوں کی جانب سے شہری علاقوں، بالخصوص ضلع رحیم یار خان اور راجن پور سے لوگوں کو اسلحے کے زور پر اغوا کرنے کے واقعات میں اضافہ دیکھا گیا ہے۔
بی بی سی سے بات کرتے ہوئے صادق آباد سے تعلق رکھنے والے سابق پولیس افسر اور وکیل عزیز اللہ کا کہنا تھا کہ ’کچے سے دور شہروں میں اغوا برائے تاوان کی وارداتیں اس لیے بڑھ گئی ہیں کہ پہلے لوگ ہنی ٹریپ ہوتے تھے مگر آگاہی مہم کے بعد ہنی ٹرہپ کے واقعات میں کمی آئی تاہم اب شہروں میں رہنے والے مجرموں کا گٹھ جوڑ کچے کے ڈاکوؤں سے ہو گیا ہے جس کی وجہ سے شہروں میں اغوا کی وارداتیں بڑھ گئی ہیں۔‘
رحیم یار خان کے ضلعی پولیس افسر عرفان سموں اس بات کو تسلیم کرتے ہیں کہ ان کے ضلعے میں اغوا کی وارداتوں میں رواں سال اضافہ ہوا۔
عرفان سموں کے مطابق جہاں گذشتہ سال کچے کے ڈاکووں نے پانچ لوگوں کو اغوا کیا تو رواں سال 11 ماہ کے دوران 15 لوگ اغوا ہوئے۔ ان کا یہ بھی دعویٰ ہے کہ ان سب کو پولیس نے بازیاب کروا لیا۔
تاہم ان اعداد و شمار پر اختلاف موجود ہے اور خود پنجاب پولیس کی جانب سے جاری کردہ سوشل میڈیا اعلامیوں کے مطابق صرف 18 اکتوبر 2025 کے بعد سے اب تک دس کارروائیوں میں کچے کے ڈاکوؤں سے تقریباً 15 مغویوں کو رہا کروانے کے دعوے کیے گئے ہیں۔
جنوبی پنجاب کے علاقوں میں اغوا کی بڑھتی ہوئی وارداتوں کی وجہ کیا ہے، اس میں مقامی پولیس کے کردار پر  سوال کیوں اٹھ رہے ہیں اور کچے کے ڈاکوؤں کے خلاف پولیس کی حکمت عملی کیا ہے؟ تاہم ان سوالوں کے جواب جاننے سے قبل محمد شاہد کے اغوا اور رہائی کی بقیہ کہانی جانتے ہیں۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
شاہد نے بی بی سی کو بتایا کہ ’چار نقاب پوشوں نے میرا موبائل فون، نقدی چھینی اور مجھے مارنے لگے۔ پھر مجھے اسلحے کے زور پر زبردستی پکڑ کر قریب کھڑے رکشے پر رکھے صندوق میں بند کر دیا۔‘
’تقریباً دو گھنٹے رکشہ چلتا رہا۔ راستے میں وہ ایک جگہ رکے اور وہاں سے مجھے اغوا کرنے والے لوگ واپس لوٹ گئے، مجھے کسی اور کی تحویل میں دے دیا گیا۔‘
شاید کے مطابق ’مجھے جنگل میں کافی دیر پیدل چلایا گیا پھر کشتی میں سوار کرا دیا، دریا پار کرنے کے بعد مجھے راجن پور کے علاقے غیر کراچی کچہ میں لایا گیا۔‘
ان کا کہنا تھا کہ ’مجھے زنجیروں میں جکڑ کر ایک غار کے اندر رکھا گیا جس کے اردگرد گھنا جنگل تھا۔ خوف کی وجہ سے نیند بھی نہیں آتی تھی۔‘
شاہد نے بتایا کہ ’وہاں 20 کے قریب ڈاکو تھے جو سرائیکی اور سندھی زبان میں بات کیا کرتے تھے۔‘
’مجھ سے میرے بہنوئی کا فون نمبر مانگا گیا جو میں نے فوری بتا دیا مگر گھر والوں سے ڈاکو کیا بات کرتے تھے یہ مجھے پتا نہیں چلتا تھا۔‘
شاہد کا کہنا تھا کہ ’میں 25 دن ڈاکوؤں کی قید میں رہا۔ میرے ہوتے ہوئے تین اور لوگوں کو لایا گیا اور پیسے لے کر چھوڑا گیا مگر وہ مجھے نہیں چھوڑ رہے تھے۔‘
شاہد کے مطابق ’ڈاکو روزانہ مجھ سے مورچوں پر کام کرواتے تھے۔ الاؤ جلانے کے لیے لکڑیاں بھی کٹواتے تھے۔ بہت گندا اور کم کھانا دیتے تھے۔ میں سوچتا تھا کسی طرح بھاگ جاؤں مگر وہاں موجود راکٹ لانچرز، ہیوی مشین گنز، جی تھری جیسا اسلحہ اور زنجیریں میرا حوصلہ چھین لیتی تھیں۔‘
’میں زندگی سے مایوس ہو رہا تھا۔ مجھے اپنے گھر والوں پر غصہ آتا تھا کہ کسی طرح پیسے مانگ تانگ کے اس جہنم سے میری جان چھڑوا لیں۔‘
شاہد کا کہنا ہے کہ ایک رات ایک ڈاکو نے انھیں بتایا کہ ’آج رات تمہیں چھوڑ دیں گے۔‘
’میں بے یقینی کی کیفیت میں اسے دیکھنے لگا۔ اسی رات مجھے ایک بندے کے حوالے کیا گیا اور رات دس بجے رحیم یار خان کے تھانہ بھونگ لایا گیا۔‘
شاہد کے مطابق ’میں نے پولیس والوں سے کہا مجھے فوراً گھر پہنچا دو۔ جس پر انھوں نے کہا صبح آپ کو گھر چھوڑ آئیں گے کیونکہ رات کو باہر حالات ٹھیک نہیں۔‘
ان کا کہنا تھا کہ ’صبح میرے بہنوئی دیگر رشتہ داروں کے ہمراہ تھانہ بھونگ پہنچے۔ ایس ایچ او رانا رمضان اور پولیس والوں کو پھولوں کے ہار پہنائے گئے اور ان کے حق میں نعرے بازی ہوئی اور پھر میں گھر آ گیا۔‘
رہائی کے وقت محمد شاہد کا خیال تھا کہ یہ ان کی خوش قسمتی ہے لیکن دراصل ان کی رہائی بھی تاوان کی ادائیگی کے بعد ہی عمل میں آئی جو ان کے بہنوئی تنویر احمد نے دیا۔ یہی نہیں بلکہ تنویر کا الزام ہے کہ اس سارے عمل میں مقامی پولیس بھی ملوث رہی۔
بی بی سی سے بات کرتے ہوئے تنویر احمد کا کہنا تھا کہ ان کے برادرِ نسبتی کے اغوا کے کچھ دن بعد کچے کے اندھڑ گینگ کے سرغنہ تنویر اندھڑ نے ان سے رابطہ کیا اور شاہد کی رہائی کے بدلے 50 لاکھ روپے تاوان کا مطالبہ کیا اور ساتھ ہی دھمکی دی کہ ’اگر پیسے نہ دیے تو شاہد کو قتل کر دیا جائے گا۔‘
تنویر کے مطابق اس صورتحال میں جب انھوں نے پولیس سے رابطہ کیا تو ’پولیس ایس ایچ او رانا رمضان نے مجھے ہدایت دی کہ ڈاکوؤں کو پیسے نہیں دینے صرف رابطے میں رکھنا ہے۔‘
وہ کہتے ہیں کہ ڈاکو مجھ سے بار بار رقم کا مطالبہ کرتے رہے اور میں رانا رمضان کے کہنے پر ٹالتا رہا۔ پھر ایک دن ڈاکو کی کال آئی کہ اگلے دو دن تک پیسے نہ دیے تو آپ کا بندہ ہم قتل کر دیں گے۔
تنویر احمد کہتے ہیں کہ ’ہم گھر والے ڈر گئے۔ اپنے رشتہ داروں سے پیسے ادھار پکڑے، حتیٰ کہ بھیک تک بھی مانگی اور دس لاکھ جمع ہو گئے۔‘
ان کا دعویٰ ہے کہ جب انھوں نے پیسے جمع ہونے کے متعلق ’رانا رمضان کو بتایا تو انھوں نے کہا کہ دس لاکھ لے کے بھونگ چلے جاؤ، فلاں بندہ آپ سے پیسے لے جائے گا اور آپ کا بندہ مل جائے گا۔‘
وہ کہتے ہیں کہ ’ہم پیسے لے کر بھونگ پہنچ گئے۔ ایک بندہ آیا اسے دس لاکھ دیے اور واپس آ گئے۔ ہمیں بتایا گیا کہ آج رات آپ کا بندہ مل جائے گا۔‘
تنویر احمد کا دعویٰ ہے کہ ’رات کو دس بجے مجھے پولیس سٹیشن سے کال آئی کہ آپ کو مبارک ہو۔ رات ہم نے آپ کا بندہ ڈاکووں سے چھڑا لیا۔ ڈاکو شاہد کو کہیں اور منقل کر رہے تھے جس پر ہمیں مخبرِ خاص نے اطلاع دی اور ہم نے بروقت کارروائی کرتے ہوئے آپ کا بندہ بازیاب کر لیا۔‘
ان کے مطابق اس کال میں انھیں ہدایت دی گئی کہ ’کل صبح کیفے سجاول کی مٹھائی اور پھولوں کے ہار لے کر آ جانا، میڈیا کی موجودگی میں شاہد کو آپ کے حوالے کیا جائے گا۔‘
تنویر کہتے ہیں کہ ’ہم لوگ صبح بھونگ تھانے پہنچے جہاں فوٹو سیشن ہوا، ایس ایچ او کو ہار پہنائے، اہل علاقہ نے مبارکباد دی اور پنجاب پولیس زندہ باد کے نعرے لگاتے گھر آ گئے۔‘
بی بی سی نے ان الزامات کے حوالے سے ایس ایچ او رانا رمضان سے بات کی تو انھوں نے الزامات مسترد کرتے ہوئے کہا کہ ’جب یہ پھنسے ہوئے تھے تو منتیں کرتے تھے۔‘
انھوں نے دعویٰ کیا کہ یہ (تنویر احمد اور شاہد) ’اب جھوٹ بول رہے ہیں۔ میں نے مغوی کے اہلخانہ سے پیسے لے کر اندھڑ گینگ کو نہیں دیے بلکہ انھوں نے کسی پرائیویٹ آدمی کے ذریعے دس لاکھ روپے دیے ہیں۔‘
بی بی سی کے اس سوال کے اگر ایسا ہوا تو انھوں نے کس بنیاد پر مغوی کی بازیابی کا کریڈٹ لیا؟ رانا رمضان نے جواب دینے سے انکار کر دیا۔
محمد شاہد کا کہنا ہے کہ انھوں نے ’اس ڈر سے تھانیدار کے خلاف شکایت نہیں کی کہ کہیں انھیں دوبارہ اغوا نہ کر لیا جائے۔‘
’میں ایک طاقتور ایس ایچ او کے خلاف شکایت نہیں کر سکتا کیونکہ مجھے یہاں رہنا ہے۔ میں دوسری بار کچے کے جنگل میں اغوا ہو کر نہیں جا سکتا۔‘
وہ کہتے ہیں کہ ’خدا ایسی اذیت میں کسی دشمن کو بھی مبتلا نہ کرے جس اذیت سے میں اغوا کے دوران گزرا۔ کبھی کبھی تو میں رات کو بھی ڈر کے اٹھ بیٹھتا ہوں کہیں ڈاکو تو نہیں آ گئے۔‘
ان کا مطالبہ ہے کہ ’پولیس خود اپنے اندر خود احتسابی کے عمل کے تحت ایکشن لے اور میرے پیسے واپس دلوائے۔‘
اس بارے میں جب رحیم یار خان کے ضلعی پولیس افسر عرفان سموں سے بات کی گئی تو ان کا کہنا تھا کہ یہ واقعہ ان کے چارج سنبھالنے سے پہلے کا ہے اور اگر مدعی کی شکایت سامنے آئی تو ضرور ایکشن لیا جائے گا۔
ان کا یہ بھی کہنا تھا کہ انھوں نے چارج سنبھالنے کے بعد مذکورہ ایس ایچ او سمیت متعدد دوسرے تھانیداروں کو کچے اور اس سے ملحقہ تھانوں کی سربراہی سے ہٹایا۔
عرفان سموں کے مطابق ’پولیس کے اندر جزا سزا کا شفاف عمل ہے۔ 20 سے زیادہ پولیس افسران کو کچے کے ڈاکوؤں سے تعلق کی بنیاد پر ہٹایا گیا اور ان کے خلاف تحقیقات چل رہی ہیں۔‘
ان کا یہ بھی کہنا تھا کہ ’رانا رمضان کے خلاف ایک افغان شہری سے نو لاکھ روپے لے کر رہا کرنے کے الزام میں بھی ایک ایف آئی آر درج کی گئی اور اب وہ خود گرفتار ہیں۔‘
عرفان سموں کا یہ بھی کہنا تھا کہ انھوں نے شہری علاقوں میں موجود کچے کے ڈاکوؤں کے مبینہ سہولت کاروں کے خلاف بھی کارروائیاں کی ہیں۔ ’67 سہولت کار گرفتار کیے گئے ہیں اور نہ صرف شہروں اور شہر سے باہر گشت کو بڑھایا گیا بلکہ ڈرونز کے ذریعے نگرانی بھی کی جا رہی ہے۔‘
اس بارے میں سابق پولیس افسر اور وکیل عزیز اللہ کا کہنا ہے ’جب تک ڈاکوؤں کے ساتھ تعلق رکھنے والے پولیس اہلکاروں کو سخت سزائیں نہیں دی جاتیں، یہ گٹھ جوڑ نہیں توڑا جا سکتا۔‘

### Article 175 ###
’خاندان کے ایک فرد کی موت کا غم ابھی تک تازہ تھا کہ ہمارے مزید دو بزرگ افراد کو ماردیا گیا۔ ہمارے دونوں عمر رسیدہ افراد کسی بھی مقدمے میں مطلوب نہیں تھے بلکہ پورے علاقے میں وہ خیرخواہ کی حیثیت سے مشہور تھے۔‘
بلوچستان کے ضلع پشین سے تعلق رکھنے والے سید طفیل شاہ نے اپنے خاندان کے دو عمر رسیدہ افراد سید عبدالرحیم شاہ اور سید عبد القدیم شاہ کی موت کو خاندان کے لیے ایک بڑا سانحہ قرار دیا ہے۔ یہ افراد پشین کے علاقے کلی کربلا میں محکمۂ انسداد دہشتگردی (سی ٹی ڈی) کی ایک کارروائی میں مارے گئے تھے۔
سید عبدالرحیم شاہ اور سید عبد القدیم شاہ کے مارے جانے پر سی ٹی ڈی کی اس کارروائی کے حوالے سے ایک تنازع کھڑا ہوگیا ہے کیونکہ ان افراد کے رشتہ داروں اور علاقہ مکینوں کے مطابق یہ دونوں افراد ان چھ ثالثوں میں شامل تھے جو متعلقہ حکام کی اجازت سے ملزمان سے بات چیت کے لیے گئے تھے تاکہ ان کو ہتھیار ڈالنے پر آمادہ کرایا جاسکے۔
بلوچستان پولیس اور سی ٹی ڈی کے حکام کا کہنا ہے کہ کارروائی علاقے میں سنگین واقعات میں مطلوب ملزم سید ثنا اللہ آغا اور ان کے ساتھیوں کے خلاف کی گئی جس میں ثنا اللہ آغا کے دو سگے بھائیوں سمیت چھ افراد مارے گئے جبکہ فائرنگ کے تبادلے میں سی ٹی ڈی کے 10 اہلکار بھی زخمی ہوئے ہیں۔
اس واقعے کے حوالے سے ہونے والی پریس کانفرنس میں سی ٹی ڈی بلوچستان کے سربراہ اعتزاز گورایا نے عبد القدیم شاہ اور عبدالرحیم شاہ کے ثالثوں میں شامل ہونے کے دعوے کو مسترد کیا ہے۔
انھوں نے کہا کہ مارے جانے والوں کے خلاف قتل، اقدام قتل، بھتہ خوری اور دیگر سنگین جرائم کے 15 سے زائد مقدمات درج تھے۔
وزیر اعلیٰ بلوچستان میر سرفراز بگٹی نے ایک بیان میں ضلع پشین میں سی ٹی ڈی کی اس کارروائی کو سراہتے ہوئے کہا کہ بلوچستان میں امن و امان کے قیام کے لیے قانون نافذ کرنے والے ادارے پوری پیشہ ورانہ مہارت اور عزم کے ساتھ فرائض انجام دے رہے ہیں۔
پشین کے علاقے کلی کربلا میں سی ٹی ڈی کی کارروائی میں مارے جانے والے 70 سالہ رحیم شاہ اور68 سالہ قدیم شاہ کا تعلق ضلع پشین کے علاقے کلی کربلا سے تھا۔
دونوں افراد کا تعلق پشتو زبان بولنے والے سید قبیلے سے تھا جن میں سے رحیم شاہ  قدیم شاہ کے بھانجے تھے۔
ان کے قریبی رشتہ دار سید طفیل شاہ نے فون پر رابطہ کرنے پر بی بی سی کو بتایا کہ  قدیم شاہ کے 11 بچے ہیں جن میں سے پانچ بیٹے شامل ہیں۔
ان کا کہنا تھا کہ قدیم شاہ کراچی میں گاڑیوں کا چھوٹا سا کاروبار کرتے تھے۔ ان کی رہائش کراچی میں تھی اور وہ چند روز قبل ایک قریبی رشتہ دار کے وفات کے باعث آبائی علاقے آئے تھے۔
انھوں نے بتایا کہ رحیم شاہ کلی کربلا میں کھیتی باڑی کے علاوہ وہاں ان کے تھوڑے بہت مالی مویشی ہیں ان کی دیکھ بھال کرتے تھے۔
انھوں نے کہا کہ ان کے بھی بچے ہیں جن میں سے بیٹے کراچی میں ہوٹلوں میں کام کرتے ہیں۔
سید طفیل شاہ نے بتایا کہ سی ٹی ڈی کی کارروائی سے چار، پانچ روز قبل ان کے خاندان میں ’ایک فوتگی ہوئی تھی جس کی مناسبت سے سید قدیم شاہ کراچی سے آئے تھے۔‘
ان کا کہنا تھا کہ جب فائرنگ کا سلسلہ شروع ہوا تو لوگوں نے بتایا کہ جس گھر میں ملزمان موجود ہیں وہاں خواتین اور بچے بھی ہیں۔
’اس موقع پر سید قدیم شاہ فاتحہ خوانی پر بیٹھے تھے۔ چونکہ وہ علاقے میں خیرخواہی اور راضی نامہ وغیرہ کا کام بہت کرتے تھے اس لیے ان کے بھانجے رحیم شاہ نے ان کو فون کیا کہ وہ آجائیں تاکہ خواتین اور بچوں کو نکالا جائے اور مذاکرات کے ذریعے ملزمان کے ہتھیار ڈالنے کو یقینی بنائیں۔‘
انھوں نے بتایا کہ متعلقہ سرکاری حکام کی رضامندی سے یہ دونوں افراد سمیت چھ لوگ ثالثی کے لیے گئے لیکن وہاں جب فائرنگ کا سلسلہ شروع ہوا تو ان میں سے چار افراد تو نکل سکے لیکن یہ دونوں بزرگ افراد نہیں نکل سکے  اور وہاں گولی لگنے سے زندگی کی بازی ہار گئے۔
ثالثی کے لیے جانے والے  افراد میں شامل ایک شخص نے نام ظاہر کرنے کی شرط پر بی بی سی کو بتایا کہ جو لوگ ثالثی کے لیے گئے تھے ان میں رحیم شاہ اور قدیم شاہ دونوں شامل تھے۔
انھوں نے دعویٰ کیا کہ ’ہم نے متعلقہ حکام سے درخواست کی فائرنگ کا سلسلہ روکا جائے تاکہ ہمارے ساتھ جانے والے یہ دونوں بزرگ بھی باہر نکل سکیں‘۔ لیکن ان کے بقول ان کی بات نہیں سنی گئی۔
سید طفیل شاہ نے بتایا کہ سید قدیم شاہ کی موت سے قبل فون پر بات چیت کی ریکارڈ اس بات کا گواہ ہے جس میں وہ یہ درخواست کر رہے ہیں کہ ’فائرنگ کو رکوایا جائے‘ تاکہ وہ اور رحیم شاہ باہر نکل سکیں۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
اس واقعے کے حوالے سے ایک آڈیو سماجی رابطوں کی میڈیا پر وائرل ہوئی ہے جس میں ایک شخص بار بار فائرنگ رکوانے کی درخواست کر رہا ہے۔
سید طفیل شاہ اور ثالثی کے لیے جانے والے دیگر شخص کے مطابق یہ آواز سید قدیم شاہ ہی کی ہے جس میں وہ فائرنگ رکوانے کی درخواست کر رہے ہیں۔
تاہم بی بی سی آزادانہ طور پر اس آڈیو ریکارڈنگ کی تصدیق نہیں کرسکا۔
اس آڈیو میں سید قدیم شاہ یہ کہہ رہے ہیں کہ ’ہمارے اوپر کمرے میں مختلف اطراف سے فائرنگ جاری ہے اور  ملزمان نے سرینڈر کیا ہے اور انھوں نے ہاتھ بھی اوپر کیے ہوئے ہیں اس لیے حکومت کو کہیں کہ فائرنگ بند کرے۔‘
دوسری جانب سے بات کرنے والا شخص یہ کہہ رہا ہوتا ہے کہ ’یہ لوگ کہہ رہے ہیں وہ فائرنگ صرف اس وقت بند کریں گے جب یہ ہاتھ کھڑے کرتے ہوئے باہر نکلیں گے'۔
سید قدیم شاہ کہتے ہیں کہ ’جب فائرنگ جاری ہے تو یہ کس طرح باہر نکل سکتے ہیں۔ ان کو کہیں کہ سفید ریش لوگوں کو چھوڑ دیں وہ بھی باہر نکلیں گے۔‘
سید قدیم شاہ یہ بھی کہہ رہے ہیں کہ ان کو کمر سمیت جسم کے دو حصوں پر گولیاں لگی ہیں۔
دوسری جانب سے بات کرنے والا شخص بھی اپنے پاس موجود لوگوں سے یہ کہتے سنائی دیے کہ ان کو کہیں فائرنگ روک دیں تاکہ یہ سفید ریش لوگ باہر نکل سکیں۔
اس دوران دوسری جانب بہت سارے لوگ باتیں کررہے ہیں جبکہ کمرے میں محصور لوگوں میں سے ایک شخص کلمہ شہادت پڑھتا سنائی دیتا ہے۔
قدیم شاہ کہہ رہے ہیں کہ ’آپ لوگ سنیں کہ مطلوب لوگ یہ کہہ رہے ہیں کہ وہ سرینڈر ہیں اور سرینڈر ہیں۔‘
قدیم شاہ بار بار کہتے رہے کہ ’وہ سرینڈر ہیں، سرینڈر ہیں۔ اللہ اور اس کے رسول کے نام کے واسطے سرینڈر ہیں سرینڈر ہیں۔‘
اس دوران آڈیو ریکارڈنگ میں فائرنگ کی بھی آوازیں آرہی ہوتی ہیں۔
سید طفیل شاہ نے بتایا کہ ہمارے خاندان میں چار پانچ روز پہلے ایک فوتگی ہوئی تھی۔
'فوت ہونے والے رشتہ دار کا غم ابھی تازہ تھا کہ خاندان کے دو بزرگ شخصیات کی لاشیں ہمیں ملیں'۔
انھوں نے اس بات کو سختی سے مسترد کیا کہ قدیم شاہ اور رحیم شاہ حکومت کو مطلوب افراد کا ساتھ دینے کے لیے گئے تھے بلکہ وہ صرف ایک خیرخواہ کی حیثیت سے گئے تھے تاکہ خواتین اور بچے محفوظ ہوں اور یہ معاملہ ’پُرامن طریقے سے حل ہو۔‘
انھوں نے بتایا کہ ہمارے دونوں سفید ریش کسی بھی مقدمے میں مطلوب نہیں تھے بلکہ وہ پورے علاقے میں خیرخواہ کی حیثیت سے مشہور تھے۔
انھوں نے بتایا کہ سید قدیم شاہ تو عارضہ قلب میں مبتلا تھے اور انھوں نے ان کا کراچی میں دو مرتبہ بائی پاس بھی کرایا تھا۔
طفیل شاہ کا کہنا ہے کہ ’ہمارے ساتھ ایک بہت بڑی بے انصافی ہوئی ہے۔ اس لیے حکومت کو چاہیے کہ اس کا ازالہ کرے۔‘
اس واقعے کے دوسرے روز وزیر اعلیٰ بلوچستان کے معاون برائے میڈیا شاہد رند اور ڈی آئی جی سی ٹی ڈی اعتزاز گورایہ نے سی ٹی ڈی آفس میں ایک خصوصی پریس کانفرنس کی۔
پریس کانفرنس کے دوران ڈی آئی جی سی ٹی ڈی سے یہ سوال کیا گیا کہ علاقے کے لوگوں کے مطابق چھ افراد ثالثی کے لیے بھیجے گئے تھے جن میں سے چار واپس آئے لیکن دو کی واپسی سے پہلے ہی سی ٹی ڈی کی جانب سے فائرنگ شروع کی گئی جس کے باعث دو ثالث نہیں نکل سکے اور وہ بھی مارے گئے۔
اس سوال پر ڈی آئی جی سی ٹی ڈی نے سوال کنندہ سے پوچھا کہ ’اگر چھ لوگ گئے تھے تو باقی چار کیسے بچ گئے؟‘
انھوں نے کہا کہ ’ہم نے بالکل چار لوگ ثالثی کے لیے اندر بھیجے تھے اور یہ اس لیے بھیجے گئے تھے کہ ملزمان سرینڈر کریں لیکن انھوں نے سرینڈر نہیں کیا۔‘
انھوں نے کہا کہ جب چار ثالث واپس آئے اور ’انھوں نے بتایا کہ ملزمان سرینڈر نہیں کر رہے ہیں تو پھر کارروائی شروع کی گئی۔‘
ڈی آئی جی سی ٹی ڈی نے سوال  پوچھنے والے سے کہا کہ ’اول تو چھ ثالث بھیجنے والی بات درست نہیں تاہم اگر میں آپ کی بات کو مانوں بھی کہ یہ دو افراد بھی ثالثوں میں شامل تھے توجب ملزمان نے سرینڈر کی بات نہیں مانی اور باقی چار ثالث واپس آگئے تو یہ دونوں کس خوشی میں لڑنے میں ان کا ساتھ دینے کے لیے بیٹھ گئے۔‘
ان کا کہنا تھا کہ ملزمان اپنے گھر میں نہیں تھے بلکہ وہ کسی اور گھر پر تھے جس پر انھوں نے قبضہ کیا تھا۔
انھوں نے بتایا کہ ملزمان کو سرینڈر کرانے کے لیے جو ثالثین بھیجے گئے تھے وہ چاروں خیریت سے واپس آگئے جس کے بعد کارروائی کی گئی۔
’جب ملزمان سرینڈر کرانے کے لیے تیار نہیں تھے۔ وہ ہمارے ساتھ لڑرہے ہوں تو ان کے ساتھ ہمارے پاس لڑنے کے سوا کوئی اور آپشن نہیں ہے۔‘
سی ٹی ڈی کے مطابق سید ثنا اللہ آغا اور ان کے دو بھائی سنگین واقعات میں مطلوب تھے۔ ان کے گھر پر چند روز قبل چھاپہ مارا گیا تھا جس میں ان کی گرفتاری ممکن نہیں ہوئی تھی۔
تاہم پیر کے روز صبح سی ٹی ڈی کی بھاری نفری ان کی گرفتاری کے لیے گئی اور مقامی لوگوں کے مطابق اس روز ملزمان اپنے گھر پر نہیں تھے بلکہ کسی اور شخص کے گھر پر تھے۔
سی ٹی ڈی کی اس کارروائی میں ثنا اللہ آغا کے علاوہ مارے جانے والوں میں ان کے دو سگے بھائی بھی شامل تھے۔
بلوچستان پولیس اور سی ٹی ڈی کے مطابق سی ٹی ڈی کا عملہ اشتہاری اور مطلوب ملزمان ثنا اللہ آغا اور ان کے بھائیوں کی گرفتاری کے لیے چھاپہ مارا تو ملزمان نے گرفتاری دینے کی بجائے فائرنگ شروع کردی جس پر جوابی کارروائی کی گئی۔
اس واقعے کے حوالے سے پریس کانفرنس کے دوران وزیر اعلیٰ کے معاون برائے میڈیا شاہد رند نے کہا کہ پولیس اور سی ٹی ڈی کو یہ واضح ہدایت ہے کہ جرم اور دہشت گردی کا ایک نیکسس ہے اور جب تک جرائم  کو ختم نہیں کیا جائے گاتو اس وقت تک دہشت گردی کو ختم نہیں کیا جاسکتا۔
ان کا کہنا تھا کہ جو لوگ دہشت گرد ہیں یا کسی مقدمے میں مطلوب ہیں۔اگر وہ سرینڈر کریں گے تو ان کو عدالتوں میں پیش کیا جائے گا لیکن اگر وہ سرینڈر نہیں کریں گے اور بیرل آف گن  سے بات کریں گے تو ان کے ساتھ بیرل آف گن سے بات ہوگی۔
ڈی آئی جی سی ٹی ڈی اعتزاز گورایہ نے بتایا کہ ’ہمیں اطلاع تھی کہ ثنا اللہ آغا اور ان کے ساتھی بھاری اسلحے کے ساتھ پشین میں موجود ہیں جس پر ان کے خلاف کارروائی کی گئی۔‘
ان کے مطابق ’یہ لوگ قتل ، اقدام قتل، اغوا، بھتہ خوری، خواتین سمیت لوگوں کو گھروں سے اٹھانے کے واقعات میں ملوث تھے۔‘
انھوں نے کہا کہ اس کارروائی میں ثنا اللہ آغا سمیت چھ لوگ مارے گئے جبکہ سی ٹی ڈی کے دس لوگ معمولی زخمی ہوئے۔
’پہلی دفعہ ہم نے دیکھا کہ اس آپریشن میں بھاری اسلحے کا استعمال ہوا جن میں راکٹ، یو بی جی ایل وغیرہ استعمال ہوئے۔‘
ان کا کہنا تھا کہ ان لوگوں کا کالعدم تنظیموں سے رابطہ تھا۔ ’فتنہ الخوارج کے لوگ ان کے ساتھ بیٹھتے بھی تھے اور ان کو ان سے سپورٹ بھی مل رہا تھا کیونکہ جو لوگ چھوٹی موٹی جرائم کرتے ہیں ان کے پاس اتنا بڑا اسلحہ نہیں ہوتا ہے۔‘
ایک سوال پر اعتزاز گورایہ نے کہا کہ ملزمان سے جو اسلحہ برآمد ہوا ہے اس کا فرانزک اور تجزیہ کرائیں گے جس سے بہت ساری چیزیں واضح ہوجائیں گی۔
انھوں نے بتایا کہ مارے جانے والے افراد کے خلاف صرف پشین میں 15 ایف آئی آر ہیں۔ ’کرائمز برانچ میں بھی ان کے خلاف ایف آئی آرز ہیں جبکہ دو ایف آئی آرز ان کے خلاف ہمارے پاس سی ٹی ڈی میں بھی ہیں۔‘
انھوں نے کہا کہ ان لوگوں سرینڈر کی پیشکش کی گئی جس کی ویڈیوز موجود ہیں اور ضرورت پڑے گی تو ان کو شیئر کریں گے لیکن ان لوگوں نے سرینڈر نہیں کیا۔
انھوں نے بتایا کہ اگر کوئی سرینڈر نہیں کرے اور ریاستی اداروں پر حملہ کرے تو میرے پاس کیا آپشن باقی رہ جاتا ہے۔کیا پھر ریاست سرینڈر کرے؟ ریاست کا ادارہ اگر وہاں جائے گا تو ملزمان کے پاس سرینڈر کا آپشن موجود ہے  اگر کوئی سرینڈر کرے گا تو ہمیں بلاوجہ کسی کو مارنے کا کوئی شوق نہیں ہے۔
ان کا کہنا تھا کہ جب ملزمان نے سرینڈر نہیں کیا بلکہ مقابلہ کیا تو  اس کے حساب سے کارروائی کی گئی۔
پیر کو سی ٹی ڈی کی کارروائی سے قبل مارے جانے والے افراد اور ان کے گھر پر چھاپے کے حوالے سے دو تین ویڈیوز سماجی رابطوں کی میڈیا پر گردش کرنے لگیں۔
ایک ویڈیو میں ایک بکتر بند گاڑی نظر آرہی ہے جو کہ ایک گھر کی گیٹ کو ٹکر مار کر توڑ رہی ہے۔
تاہم بی بی سی ابھی تک آزادانہ طور پر اس ویڈیو کی تصدیق نہیں کرسکا کہ یہ گھر کلی کربلا میں ہلاک ہونے والے ملزمان کی ہے۔
ایک اور وائرل ویڈیو میں راکٹ لانچر کندھے پر لٹکائے سید ثنا اللہ آغا شدید برہمی کا اظہار کرتے دکھائی دیے۔
اس ویڈیو میں علاقے کی ایک سیاسی شخصیت کا نام لیکر وہ یہ کہہ رہے تھے کہ راضی نامے کے باوجود ان کے گھر پر چھاپہ مارا گیا۔
اس ویڈیو میں وہ اس سیاسی شخصیت اور پولیس کے اعلیٰ حکام کے بارے میں قابل اعتراض الفاظ استعمال کررہے تھے۔ انھوں نے اس ویڈیو میں ایک خفیہ ادارے کا نام لیکر اپیل کی وہ اس معاملے کو دیکھیں۔
تاہم ایک اور ویڈیو میں انھوں نے پولیس کے ان آفیسروں سے معذرت کرتے ہوئے کہا تھا کہ جذباتی ہونے کی وجہ سے وہ الفاظ ان کے منہ سے نکلے۔
انھوں نے اس ویڈیو میں یہ بھی کہا کہ ان کا سرکار سے کوئی تنازع نہیں ہے بلکہ ان کا مسئلہ علاقے کے ایک بااثر شخص سے ہے۔

### Article 176 ###
سندھ کے شہر کراچی میں یوٹیوبر رجب بٹ پر حملے کا مقدمہ 20 سے زائد وکلا کے خلاف درج کر لیا گیا ہے جس میں تشدد اور لوٹ مار کے الزامات بھی عائد کیے گئے ہیں۔
رجب بٹ کے وکیل بیرسٹر میاں علی اشفاق کی مدعیت میں سٹی کورٹ تھانے پر دائر مقدمے میں مؤقف اختیار کیا ہے کہ وہ 29 دسمبر (پیر) کو اپنے مؤکل رجب علی بٹ کے ہمراہ تھانہ حیدری میں دائر مقدمے میں ضمانت کے لیے سٹی کورٹ آئے تھے اور جب تقریباً صبح نو بجے وہ ویسٹ بلڈنگ پہنچے تو اچانک (رجب بٹ کے خلاف دائر کردہ) مقدمے کے مدعی ایڈووکیٹ ریاض علی سولنگی نے اپنے دیگر 20 وکلا ساتھیوں کے ہمراہ حملہ کر دیا جس کے نتیجے میں رجب بٹ کو شدید چوٹیں آئیں۔
ایف آئی آر میں بیرسٹر میاں علی اشفاق نے دعویٰ کیا کہ حملہ آوروں نے انھیں اور اُن کے دیگر وکلا ساتھیوں کو بھی ہراساں کیا اور اس دوران اُن کے مؤکل رجب بٹ کے ہاتھ میں موجود بیگ بھی زبردستی چھین لیا گیا جس میں تین لاکھ روپے موجود تھے۔
ایف آئی آر میں الزام عائد کیا گیا ہے کہ بعدازاں ریاض علی سولنگی ایڈووکیٹ نے وہ بیگ واپس کیا مگر اس میں رقم موجود نہیں تھی۔
ایف آئی آر میں مزید الزام عائد کیا گیا ہے کہ حملہ آور وکلا نے رجب بٹ کو جان سے مارنے کی دھمکیاں بھی دیں۔
یاد رہے کہ رجب بٹ پر احاطہ کچہری میں تشدد کی ویڈیوز گذشتہ روز سے پاکستان کے سوشل میڈیا پر وائرل ہیں۔
ان ویڈیوز میں دیکھا جا سکتا ہے کہ چند وکلا نے رجب بٹ کو گریبان سے پکڑ رکھا ہے اور وکیل کے لباس میں ملبوس ایک شخص کہہ رہا ہے کہ اِس (رجب) نے ایک ویڈیو میں کہا تھا کہ یہ (وکلا) برساتی مینڈکوں کی طرح نکل آتے ہیں اور یہ کہ اِن کی کوئی حیثیت نہیں ہے۔ ویڈیو میں موجود شخص مزید کہتا ہے کہ وکلا نے آج انھیں کراچی کی مہمان نواز دکھائی ہے۔
اسی موقع پر بنائی گئی مزید ویڈیوز پر وکلا میں لباس میں ملبوس اشخاص رجب بٹ پر مکوں اور تھپڑوں کی بارش کرتے ہیں اور اسی دھینگا مشتی کے دوران اُن کا گریبان چاک ہو جاتا ہے۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
پیر کی صبح یہ ویڈیوز سامنے آنے کے بعد سندھ حکومت نے بھی اس معاملے کا نوٹس لیا تھا۔
صوبائی وزیر داخلہ ضیاالحسن لنجار نے کہا تھا کہ انھوں نے رجب بٹ پر تشدد کا معاملہ سندھ ہائی کورٹ کے چیف جسٹس کے ساتھ اٹھایا ہے۔
وزیر داخلہ کا مزید کہنا تھا کہ تشدد پر مبنی رویہ معاشرے کے لیے اچھا نہیں ہے اور یہ کہ وکلا کا کام تحفظ دینا ہے نا کہ معاشرے کو عدم تحفظ میں مبتلا کرنا۔
پیر کو یہ واقعہ اُس وقت پیش آیا تھا جب کراچی میں ایڈیشنل ڈسٹرکٹ اینڈ سیشنز عدالت میں یوٹیوبر رجب بٹ کے خلاف اسلامی شعائر کی مبینہ توہین کے مقدمے کی سماعت ہونی تھی۔
تاہم یہ واقعہ پیش آنے کے بعد عدالت نے رجب بٹ کی درخواست ضمانت پر کارروائی بغیر کسی پیش رفت کے ملتوی کرتے ہوئے اُن کی عبوری ضمانت میں توسیع کر دی تھی اور اس درخواست پر مزید کارروائی 13 جنوری تک مؤخر کر دی تھی۔
رجب بٹ کے خلاف حیدری تھانے میں توہین مذہب کا مقدمہ درج ہے اور وہ اس مقدمے میں عبوری ضمانت پر ہیں۔
یاد رہے کہ رواں سال مارچ میں رجب بٹ کے خلاف لاہور میں بھی پیکا ایکٹ اور مذہبی جذبات مجروح کرنے کی دفعات کے تحت مقدمہ درج کیا گیا تھا۔
لاہور کے تھانہ نشتر کالونی میں درج مقدمے میں رجب بٹ کی چند ویڈیوز کا حوالہ دیتے ہوئے الزام عائد کیا گیا کہ انھوں نے اپنے بیانات سے دفعہ 295 اے اور 295 سی کی خلاف ورزی کی ہے۔
توہین مذہب کے حوالے سے رجب بٹ کے خلاف درج مقدمات کے پس منظر میں بی بی سی سے بات کرتے ہوئے رجب بٹ کے وکیل عرفان نقوی نے کہا تھا کہ کچھ لوگ اس معاملے کو مذہبی رنگ دینے کی کوشش کر رہے ہیں۔
رجب بٹ پاکستان کے ایک مشہور یوٹیوبر ہیں جو اپنی روزمرہ زندگی پر وی لاگز کے لیے جانے جاتے ہیں۔ ان کے یوٹیوب پر 60 لاکھ سے زیادہ سبسکرائبرز ہیں۔
وہ حال ہی میں پنجاب اور سندھ میں اپنے خلاف دائر توہین مذہب کے مقدمات کا سامنا کرنے کے لیے برطانیہ سے واپس پاکستان آئے ہیں۔
سوشل میڈیا پر رجب بٹ پر تشدد کی ویڈیوز وائرل ہونے کے بعد بہت سے صارفین نے وکلا کی جانب سے تشدد کا رویہ اختیار کرنے پر ناراضی کا اظہار کیا اور اس کی مذمت کی۔ یاد رہے کہ پاکستانی عدالتوں میں وکلا کے ہاتھوں پولیس، صحافیوں اور سائلین پر تشدد کی ویڈیوز سامنے آنا کوئی نئی بات نہیں ہے۔
’ایکس‘ پر صحافی مطیع اللہ جان نے لکھا کہ ’کراچی بار نے حالیہ آئینی بحران میں اصولی موقف اپنا کر جو نام اور عزت کمائی تھی، چند وکلا کے غیر آئینی اور غیر اخلاقی رویے نے اُسے شدید نقصان پہنچایا ہے۔ احاطہ عدالت میں رجب بٹ پر چند وکلا کی طرف سے کیا گیا تشدد اور اُن کے وکیل کو ہراساں کیا جانا انتہائی قابل مذمت فعل ہے۔ ایسے وکلا کے رویے پر سندھ بار کونسل کو از خود کاروائی یا کم از کم ایک وضاحتی بیان ضرور جاری کرنا چاہیے۔ اس ویڈیو میں واضح ہے کہ ایک وکیل صاحب اپنے ایک سینئیر وکیل کے ساتھ کیا سلوک روا رکھے ہوئے ہیں۔‘
پاکستان تحریک انصاف سے تعلق رکھنے والے رہنما میاں عباد فاروق نے لکھا کہ ’اِس ملک میں نہ تو کوئی قانون باقی رہا ہے اور نہ کوئی آئین باقی رہا ہے۔ کالے کوٹ (یعنی وکلا) کی عزت ہم سب پر فرض ہے، لیکن کالا کوٹ کسی بھی شہری کو اس طرح ہراساں کرنے اور تشدد کرنے کی اجازت نہیں دیتا۔ آپ ایک نہتے شخص کو درجنوں کے جتھوں سے پٹوائیں، عدالتیں عوام کو تحفظ دینے کے لیے بنی ہیں نہ کہ وہاں پر تشدد کیا جائے۔‘
انھوں نے حکام سے اپیل کی کہ وہ اس معاملے کا نوٹس لیں۔
سابق رُکن پارلیمان جمشید دستی نے ’ایکس‘ پر لکھا کہ ’رجب بٹ کے ساتھ پیش آنے والا واقعہ انتہائی افسوسناک ہے۔ ایک بڑا یوٹیوبر بننے تک کا اُن کا سفر قابلِ فخر ہے، مگر بدقسمتی سے کچھ لوگ اور وکلا اس کی کامیابی برداشت نہیں کر سکے۔‘
صارف کامران نے تشدد کی ویڈیو شیئر کرتے ہوئے لکھا کہ ’مجھے سمجھ نہیں آتی کہ یہ وکیل ہیں یا بدمعاش ہیں۔ نہ یہ کسی قانون کو مانتے ہیں نہ کسی فورس کو مانتے ہیں اور نہ کسی جج کو، اِن کی اپنی ہی دنیا ہے۔۔۔‘
رجب بٹ کے وکیل میاں اشفاق نے لکھا کہ ’وکلا کا یہ غیر پیشہ ورانہ رویہ اور قانون کو ہاتھ میں لینا ملک بھر میں وکلا کی شناخت و ساکھ کو انتہائی کمزور کر رہا ہے۔‘
انھوں نے مزید لکھا کہ ’آئے روز وکلا خود فریقین بن کر اس طرح اگر پرائیوٹ سائلین پر عدالتوں کے احاطوں میں مسلسل حملہ آور ہوں گے تو ان کی عزت میں بے پناہ مسلسل کمی مزید ہو گی۔ یہ ایک افسوناک پہلو ہے، جس کی کسی پڑھے لکھے معاشرے میں کوئی گنجائش نہیں۔‘

### Article 177 ###
اکثر فلموں اور ڈراموں میں دکھایا جاتا ہے کہ کیسے کسی ایک ایک بال یا پاؤں کا نشان کسی بڑے مجرم کی گرفتاری کا باعث بن جاتا ہے، لیکن ایسا صرف ٹی وی سکرین پر ہی نہیں ہوتا بلکہ فارنزک سائنس کی مدد سے دنیا بھر میں اب ایسے ایسے کیسز حل کر لیے جاتے ہیں جو شاید ایک دہائی پہلے تک ناممکنات میں شمار ہوتے تھے۔
سنہ 2018 میں پنجاب کے ضلع قصور میں زینب نامی سات سالہ بچی کے ریپ اور قتل کا کیس بھی فارنزک سائنس کی مدد سے ہی حل کیا گیا تھا۔
ماضی میں پنجاب فارنزک سائنس ایجنسی سے منسلک کرائم سین انویسٹیگیٹر محمد سالم نے بی بی سی اردو کے روحان احمد کو بتایا کہ زینب کے قتل کے بعد پولیس 30، 20 افراد کو مشتبہ قرار دے رہی تھی اور یہ کیس اپنے انجام کو ڈی این اے پروفائلنگ کے سبب ہی پہنچا تھا۔
’پولیس تو 30، 20 لوگوں کو پکڑ کے لے آئی تھی، سب کے ڈی این اے کے نمونے لیے گئے۔ مجرم جو تھا اس نے دو مرتبہ ڈی این اے سے بچنے کی کوشش کی تھی اور جب اس کا ڈی این اے مل گیا تو اس بات میں کوئی شک نہیں رہا کہ وہی زینب کا قاتل ہے۔‘
پاکستان میں فارنزک سائنس پر ذرا دیر سے توجہ دی گئی لیکن اب ملک میں ایسے بہت سے ادارے ہیں جو کہ اسے ترقی دینے اور اس کی مدد سے جرائم کو حل کرنے کی کوشش کر رہے ہیں۔
یہاں یہ سوال اُٹھتا ہے کہ ملک میں فارنزک سائنس کی جدت کے ساتھ اس شعبے میں نئے افراد کے لیے کہاں کہاں مواقع پیدا ہو رہے ہیں اور فارنزک ایکسپرٹ بننے کے لیے کرنا کیا پڑتا ہے؟
فارنزک سائنس کوئی چھوٹا سبجیکٹ نہیں لیکن عام طور پر اس کی کچھ شاخوں کے بارے میں ہم اکثر سنتے رہتے ہیں۔
فارنزک بائیولوجی: ڈی این اے، خون اور بال جیسی چیزوں کا تجزیہ فارنزک بائیولوجی کے ذریعے کیا جاتا ہے۔
فارنزک کیمسٹری: منشیات، کیمیکلز، دھماکہ خیز مواد وغیر کا تجزیہ فارنزک کیمسٹری کے ذریعے کیا جاتا ہے۔
فارنزک پیتھولوجی: لاشوں کا معائنہ کر کے مرنے والے شخص کی موت کے وقت اور وجہ کا تعین فارنزک پیتھولوجی کے ذریعے کیا جاتا ہے۔
فارنزک ٹوکسیکولوجی: کسی شخص کے جسم میں موجود کسی زہر، منشیات یا زہریلے مادے کو جانچنے کے لیے فارنزک ٹوکسیکولوجی کا استعمال کیا جاتا ہے۔
ڈیجیٹل فارنزکس: الیکٹرانک ڈیوائسز یا سائبر کرائمز کی تحقیقات میں ڈیجیٹل فارنزکس کا استعمال ہوتا ہے۔
فارنزک اینتھروپولوجی: کسی لاش کی باقیات یا ڈھانچے کی مدد سے مرنے والے کی شناخت معلوم کرنے کے لیے فارنزک اینتھروپولوجی کی مدد لی جاتی ہے۔
فارنزک اُوڈونٹولوجی: دانت یا اس سے متعلق کسی بھی ثبوت کا تجزیہ فارنزک کی اسی قسم کا استعمال کر کے کیا جاتا ہے۔
پاکستان میں پنجاب یونیورسٹی اور کراچی یونیورسٹی جیسی متعدد سرکاری اور نجی جامعات اب فارنزک سائنس پڑھا رہی ہیں، لیکن ماہرین کا کہنا ہے کہ فارنزک ایکسپرٹ بننے کے لیے صرف اسی ڈگری کا ہونا لازمی نہیں ہے۔
سابق کرائم سین انویسٹیگیٹر محمد صالم کہتے ہیں کہ ’فارمیسی، کیمسٹری، انجینیئرنگ، فزکس اور متعدد دیگر مضامین میں بی ایس کی ڈگری حاصل کر کے بھی فارنزک ایکسپرٹ بنا جا سکتا ہے۔‘
’آپ ایم ایس اور پی ایچ ڈی کے لیے فارنزک سائنس کا انتخاب کر سکتے ہیں۔‘
اپنی بات کی وضاحت کرتے ہوتے ہوئے وہ کہتے ہیں کہ کسی کی موت کی وجہ یا وقت کا تعین کرنے والا ایکسپرٹ ایک ایم بی بی ایس ڈاکٹر ہی ہوتا ہے۔
’ایسے ہی کون سا ہتھیار کس جرم میں استعمال ہوا ہے، یہ جانچنے والے اکثر انجینیئرز ہوتے ہیں اور فارمیسی پڑھنے والے بھی بطور فارنزک ایکسپرٹ کام کر رہے ہوتے ہیں۔‘
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
ماضی میں پنجاب فارنزک سائنس ایجنسی سے منسلک کرائم سین انویسٹیگیٹر محمد سالم کہتے ہیں کہ پاکستان میں سرکاری اداروں کے باہر فارنزک ایکسپرٹس کی خدمات کم ہی حاصل کی جاتی ہیں۔
’ہر تحقیقاتی ادارے کا ایک کوٹہ ہوتا ہے اور آپ اخبار وغیرہ میں ملامتوں کے اشتہار دیکھیں تو آپ کو علم ہوجائے گا کہ سرکاری اداروں میں بھی ملازمتوں کے مواقع کم ہی ہیں۔‘
تاہم وہ کہتے ہیں کہ اس کا مطلب یہ بالکل نہیں کہ فارنزک سائنسز میں کیریئر نہیں بنایا جا سکتا۔
’پاکستان میں تربیت یا تعلیم حاصل کرنے والے فارنزک ایکسپرٹس ملک سے باہر اچھی ملازمتیں حاصل کر سکتے ہیں۔ جن ممالک میں ابھی فارنزک سائنس کا شعبہ کمزور ہے وہاں پاکستانی افراد اس شعبے میں کام کر رہے ہیں۔‘
تاہم دیگر ماہرین سمجھتے ہیں کہ پاکستان میں فارنزک سائنس میں ابھی اور ترقی ہونی ہے اور جیسے جیسے اس شعبے میں جدت آئے گی ویسے ویسے نوجوانوں کے لیے مواقع بڑھتے رہیں گے۔
ماضی میں کراچی یونیورسٹی کے شعبہ جرمیات میں بطور پروفیسر خدمات سرانجام دینے والے غلام محمد برفت کہتے ہیں کہ ’ہم ابھی فارنزک سائنسز میں دنیا کے دیگر ممالک سے پیچھے ہیں لیکن یقیناً یہاں بھی اس پر کام ہو رہا ہے۔‘
’جرائم کو حل کرنے کے لیے، فنگر پرنٹس کی جانچ اور جرائم میں استعمال ہونے والی گولیوں کے معائنے کے لیے ابھی بھی لیبارٹریز کی کمی ہے لیکن وقت کے ساتھ ساتھ بہتری آئے گی کیونکہ یہ وقت کا تقاضہ ہے۔‘
ڈاکٹر برفت کہتے ہیں کہ نئے طالب علموں کے لیے آگے جا کر فارنزک سائنسز میں مواقع پیدا ہوں گے کیونکہ ’ضروریات کو پورا کرنے کے لیے لیبز بنائی جائیں گی، نئے ادارے اس شعبے میں سامنے آئیں گے کیونکہ پولیسنگ بہتر ہو رہی ہے ملک میں اور اسے مزید بہتر کرنے کے لیے فارنزک سائنسز میں ترقی ضروری ہے۔‘
جب ان سے پوچھا گیا کہ فارنزک سائنس کو بطور کیریئر اپنانے کے لیے کن چیزوں پر توجہ دینے کی ضرورت ہے تو ان کا کہنا تھا کہ ’کرائم سین انویسٹیگیشن میں بہت سے چیزیں آتی ہیں اور اس میں مختلف علوم کے حامل لوگوں کی ضرورت ہوتی ہی ہے۔‘
’اگر آپ کی دلچسپی کرائم سین انویسٹیگینش یا کرائم پریوینشن میں ہے تو پھر آپ فارنز سائنس اور کرمنالوجی (جرمیات) کا رُخ کر سکتے ہیں۔‘

### Article 178 ###
وزیرِ اعلیٰ خیبر پختونخوا سہیل آفریدی راولپنڈی کی اڈیالہ جیل میں قید سابق وزیرِ اعظم عمران خان سے ملاقات نہ ہونے اور رات بھر جیل کے باہر پڑاؤ کے بعد وہاں سے جمعے کی صبح روانہ ہو گئے۔
پاکستان تحریکِ انصاف کے مطابق سہیل آفریدی اسلام آباد ہائی کورٹ کے چیف جسٹس سے ملاقات کی کوشش کریں گے جس میں عمران خان سے ہفتے میں دو مرتبہ ملاقات کے عدالتی حکمنامے پر عمل درآمد پر زور دیا جائے گا۔
خیال رہے کہ پاکستان تحریکِ انصاف (پی ٹی آئی) کا کہنا ہے کہ وزیرِ اعلیٰ خیبر پختونخوا سہیل آفریدی کو اڈیالہ جیل میں قید سابق وزیرِ اعظم عمران خان سے جمعرات کو بھی ملنے نہیں دیا گیا تھا، جس کے بعد وہ کارکنان کے ہمراہ جیل کے باہر ہی بیٹھ گئے تھے۔
وزیرِ اعلیٰ بننے کے بعد اب تک سہیل آفریدی پی ٹی آئی کے سربراہ عمران خان سے ملاقات نہیں کر سکے ہیں۔ پی ٹی آئی کے ترجمان کے مطابق وزیرِ اعلیٰ خیبر پختونخوا اب تک آٹھ مرتبہ عمران خان سے ملنے کے لیے اڈیالہ جیل آ چکے ہیں۔
گذشتہ کئی دنوں سے سابق وزیرِ اعظم عمران خان کی صحت سے متعلق قیاس آرائیاں سوشل میڈیا پر گردش کر رہی ہیں۔
جمعرات کی دوپہر اڈیالہ جیل کے باہر آمد کے موقع پر سہیل آفریدی نے ان افواہوں کا حوالہ دیتے ہوئے کہا تھا کہ ’ہم چاہتے ہیں کہ آج ہماری ان سے ملاقات ہو جائے کیونکہ غیر یقینی کی صورتحال میں اضطراب، تشویش بڑھ رہی ہے اور عوام میں بھی بے چینی کا باعث بن رہی ہے۔ ایسی کیفیت طویل ہوئی تو قوم سڑکوں پر آنے پر مجبور ہو سکتی ہے۔‘
پشتونخوا ملی عوامی پارٹی کے سربراہ محمود خان اچکزئی بھی اڈیالہ جیل کے باہر احتجاج میں شریک تھے۔ انھوں نے میڈیا سے گفتگو کرتے ہوئے کہا کہ یہ احتجاج کا آغاز ہے، یہاں ایک پورا صوبہ احتجاج پر بیٹھا ہے۔
ان کے مطابق ’اب یہ دھرنے پورے ملک تک پھیلیں گے اور نہ کوئی وزیر اعلیٰ رہے گا اور نہ کوئی وزیر اعظم ہوں گا اور راج کرے گی خلق خدا۔‘
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
عمران خان کی بہن علیمہ خان نے سوشل میڈیا ایپ ایکس پر لکھا کہ ’عمران خان غیر قانونی قید تنہائی میں ہیں۔ لوگ ہم سے ان کی صحت اور حفاظت کے بارے میں پوچھتے رہتے ہیں لیکن حقیقت یہ ہے کہ ہمارے پاس کسی ایسے شخص تک رسائی نہیں جو ہمیں تصدیق شدہ معلومات دے سکے۔‘
ان کے مطابق ’میڈیا جیل حکام کے ’سرکاری بیانات‘ کا حوالہ دے سکتا ہے لیکن ہم ان کی ایک بھی بات پر اعتماد نہیں کرتے۔‘
علیمہ خان کے مطابق ’حل آسان ۔۔۔۔ عدالتی احکامات کی پیروی کریں اور اپنے خاندان، وکلا اور پارٹی قیادت کو اپنوں سے ملنے کی اجازت دیں۔ علیمہ خان نے کہا کہ 'ہم انھیں محفوظ سمجھتے ہیں کیونکہ حکام عمران خان کے سر کے ایک بال کو بھی نقصان پہنچانے کی ہمت نہیں کریں گے۔ وہ اس طرح کی کسی بھی بے وقوفی کے نتائج سے بخوبی واقف ہیں۔ وہ کم از کم 90  فیصد پاکستان کے رہنما ہیں۔‘
عمران خان کی بہن نے لکھا کہ ’انھیں (حکمرانوں کو) یقینی طور پر پاکستانی قوم کے غصے سے خوفزدہ ہونا چاہیے۔ ہمارے خاندان اور قانونی ٹیم نے عمران خان سے آخری بار 16  اکتوبر کو ملاقات کی، جو ان اور بشریٰ بی بی کے جیل مقدمے کے آخری دن تھا۔ اس کے بعد سے صرف ہماری بہن ڈاکٹر عظمیٰ خان کو ان سے دو بار – 28 اکتوبر اور چار نومبر کو ۔۔۔ تقریباً 20  منٹ کے لیے ملنے کی اجازت دی گئی ہے۔
ان کے مطابق ’یہ اجازت بھی صرف اس وقت دی گئی جب ہم نے آدیالہ کے باہر احتجاج اور دھرنے کیے تھے۔‘
علیمہ خان نے کہا کہ ’عمران خان سے آخری ملاقات ڈاکٹر عظمیٰ اور بشری بی بی کی بیٹی کی چار نومبر کو ہوئی۔ اس دن کے بعد سے ہمارا رابطہ مکمل طور پر منقطع ہے، نہ کوئی خاندان، نہ وکیل، اور نہ ہی کسی پارٹی رکن کو عمران خان سے ملاقات کے لیے کسی قسم کی رسائی دی گئی۔‘
علیمہ خان نے یہ دعویٰ کیا کہ ’نو دن پہلے ہمیں بتایا گیا تھا کہ جب تک عاصم منیر کو اس کی توسیع کی اطلاع نہ ملے، کوئی بھی عمران خان سے ملنے کی اجازت نہیں دے گا۔ ہم اب بھی یہ نہیں سمجھ پاتے کہ ہمارے قانونی اور آئینی حق کا اپنے بھائی سے ملنے کا کسی کی توسیع سے کیا تعلق ہے۔ ایک خاندان کی رسائی حکومت کی نوکری کی توسیع سے کیوں منسلک ہے؟‘
بی بی سی علیمہ خان کے اس دعوے کی آزادانہ طور پر کوئی تصدیق نہیں کر سکا۔
اس سے قبل پاکستان کے سوشل میڈیا پر بدھ کے روز سے پاکستان تحریک انصاف کے رہنما اور سابق وزیراعظم عمران خان کے بارے میں متضادات اطلاعات گردش کر رہی ہیں۔
بدھ کی شب سوشل میڈیا پر جہاں کئی صارفین نے یہ شبہ ظاہر کیا کہ عمران خان کو راولپنڈی کی اڈیالہ جیل سے کسی اور مقام پر منتقل کر دیا گیا ہے، وہیں بعض افراد کا کہنا تھا کہ جیل میں قید کے دوران عمران خان انتقال کر گئے ہیں۔
سابق وزیر اعظم عمران خان دو سال سے زیادہ عرصے سے راولپنڈی کی اڈیالہ جیل میں قید ہیں، انھیں 190 ملین پاؤنڈ کے مقدمے میں احتساب عدالت نے سزا سنائی تھی۔
سوشل میڈیا پر گردش کرتی خبروں پر راولپنڈی کی اڈیالہ جیل کے حکام کا کہنا ہے کہ عمران خان بالکل صحت مند ہیں۔
اڈیالہ جیل کے حکام نے بی بی سی سے بات کرتے ہوئے کہا کہ سابق وزیر اعظم عمران خان بالکل صحت مند ہیں اور انھیں جیل کے قوائد کے علاوہ عدالت کی طرف سے ہدایت کردہ دیگرتمام سہولتیں فراہم کی جا رہی ہیں۔
دوسری جانب عمران خان کی بہن علیمہ خان نے اپنے بھائی کے انتقال اور اسی نوعیت کی دیگر افواہوں کی مکمل تردید کی ہے۔
یہ پہلی مرتبہ نہیں کہ جیل میں قید کے دوران عمران خان کے انتقال کی افواہیں گردش کر رہی ہیں لیکن اس بار یہ خبریں پھیلنے کی ایک وجہ یہ بھی ہے کہ بانی پی ٹی آئی کے اہلخانہ کو گذشتہ تین ہفتوں سے ان سے ملاقات کی اجازت نہیں ملی، جس نے مزید افواہوں کو جنم دیا۔
واضح رہے کہ رواں مہینے میں عمران خان کے اہلخانہ اور پارٹی قائدین کو ان سے ملنےکی اجازت نہیں دی گئی۔
سوشل میڈیا پر متعدد اکاؤنٹس کی جانب سے ایک تصویر بھی پوسٹ کی جا رہی ہے جس میں سابق وزیرِ اعظم عمران خان کو ہپستال کے بیڈ پر لیٹا ہوا دیکھا جا سکتا ہے۔
تاہم بی بی سی اردو نے ریورس انجن سرچ کے ذریعے یہ معلوم کیا ہے کہ یہ تصویر دراصل نومبر 2022 کی ہے، جب پنجاب کے علاقے وزیرِ آباد میں عمران خان کے احتجاجی مارچ پر فائرنگ ہوئی تھی اور وہ بھی اس واقعے میں زخمی ہوئے تھے۔
پاکستان میں سوشل میڈیا پرگذشتہ شب سے  #WHEREISIMRANKHAN یعنی ’عمران خان کہاں ہیں‘ ٹرینڈ کر رہا ہے۔
سوشل میڈیا سائٹ ایکس پر تحریک انصاف کے حمایت یافتہ صارفین پوچھ رہے ہیں عمران خان کہاں ہیں اور ایسی کیا وجوہات ہیں جو اُن سے ملاقات نہیں کرنے دی جا رہی۔
عمران خان کے اہلخانہ اور پارٹی کے دیگر قائدین کا کہنا ہے کہ گذشتہ کئی ہفتوں سے جیل حکام نے انھیں عمران خان سے ملاقات کی اجازت نہیں دی، جس پر اہلخانہ اور پارٹی قائدین نے اڈیالہ جیل کے باہر احتجاج بھی کیا۔
جیل میں ہفتہ وار ملاقات کے دن پر تحریک انصاف کے کارکنوں کی بڑی تعداد اڈیالہ جیل کے باہر موجود تھی لیکن انھیں عمران خان سے ملنے نہیں دیا گیا۔
جس کے بعد تحریکِ انصاف کے لندن میں مقیم رہنما زلفی بخاری نے عمران خان کے بارے میں سوشل میڈیا ایکس پر ایک بیان جاری کیا اور اُن کے بیان نے مختلف زیر گردش افواہوں کو مزید تقویت دی۔
زلفی بخاری نے کہا کہ ’عمران خان کی قیدِ تنہائی دن بدن مزید بدتر ہوتی جا رہی ہے۔ کئی ہفتے گزرنے کے بعد بھی اُن سےملاقات نہیں ہوئی۔‘
زلفی بخاری نے کہا کہ ’اگر انھیں (عمران خان کو ) کہیں اور منتقل کیا گیا ہے تو خاندان کو کیوں مطلع نہیں کیا گیا۔ عدالتی احکامات کے باوجود بھی عمران خان تک رسائی کیوں نہ دی جا رہی۔‘
زلفی بخاری نے کہا کہ ’یہ خاموشی بہت غیر قانونی اور انتہائی پریشان کن ہے۔‘
بدھ کو تحریک انصاف کے کارکنوں کی بڑی تعداد اڈیالہ جیل کے باہر موجود تھی۔ سوشل میڈیا پر موجود ویڈیوز میں تحریکِ انصاف کے کارکن اور قائدین جیل کے باہر نعرے بازی کر رہے ہیں۔
ایسی ہی ایک ویڈیو میں جیل کے باہر میڈیا سے بات کرتے ہوئے تحریک انصاف کے رہنما شوکت بسرا نے کہا کہ ’شک ہے کہ جیل حکام نے انھیں (عمران خان کو) اڈیالہ سے کہیں اور منتقل نہ کر دیا ہو۔‘
سوشل میڈیا پر عمران خان کے بارے جو افواہیں یا متضاد اطلاعات گردش کر رہی ہیں اُن میں زیادہ تر اکاؤنٹس ایسے ہیں جو بظاہر انڈیا یا افغانستان سے آپریٹ کر رہے ہیں۔ ان اکاؤنٹس پر عمران خان کی جیل میں موت کے بارے میں باتیں ہو رہی ہیں۔
جس کے بعد پاکستان تحریکِ انصاف نے بھی حکومت سے مطالبہ کیا ہے کہ وہ عمران خان کی صحت کے بارے میں وضاحت دیں اور ان افواہوں کی واضح الفاظ میں تردید کریں۔
پاکستان تحریک انصاف نے اس بارے میں ایکس پر جاری اپنے تفصیلی بیان میں کہا ہے کہ ’افغانستان اور انڈین میڈیا کے پلیٹ فارمز اور غیر ملکی سماجی رابطوں کی ویب سائٹس کے اکاؤنٹس سے سابق وزیراعظم پاکستان عمران خان  کی خیریت سے متعلق افواہیں پھیلائی جارہی ہیں۔‘
بیان میں کہا گیا ہے کہ ’چیئرمین عمران خان کی صحت، سلامتی اور موجودہ حیثیت کے بارے میں سرکاری سطح پر شفاف اور باضابطہ بیان جاری کیا جائے اور اس طرح کی خطرناک اور حساس نوعیت کی افواہوں کے پھیلانے والوں کے بارے میں تحقیقات کی جائیں۔‘
خیبر پختونخوا کے وزیرِ اعلیٰ سہیل آفریدی بھی جمعرات کو عمران خان سے ملاقات کے لیے اڈیالہ جیل پہنچے ہیں۔ انھوں نے دعویٰ کیا کہ ’ہمارے لیڈر اور قائد جناب عمران خان کی طبیعت ناساز ہے یا مختلف افواہیں پھیل رہی ہیں۔‘
سہیل آفریدکی وزیرِ اعلیٰ بننے کے بعد سے اب تک عمران خان سے ملاقات نہیں ہوئی ہے۔
ان کا کہنا تھا کہ ہم چاہتے ہیں کہ آج ہماری ان سے ملاقات ہو جائے، کیونکہ غیر یقینی صورتحال میں اضطراب، تشویش بڑھ رہی ہے اور یہ عوام میں بے چینی کا باعث بن رہی ہے۔ ایسی کیفیت طویل ہوئی تو قوم سڑکوں پر آنے پر مجبور ہو سکتی ہے۔‘
’اگر آج بھی ملاقات کی اجازت نہ دی گئی تو ہم یہیں موجود ہیں اور اس کے بعد آئندہ کا لائحہ عمل مشاورت سے طے کریں گے۔‘
پنجاب حکومت نے عمران خان کو راولپنڈی کی اڈیالہ جیل سے کہیں اور منتقل کرنے کی خبروں کی تردید کی ہے۔
پنجاب حکومت کی وزیر اطلاعات عظمی بخاری نے بتایا کہ عمران خان بالکل ٹھیک ہیں اور انھیں جیل سے کسی اور جگہ منتقل کرنے کی باتیں بالکل فضول ہیں۔
وزیر اطلاعات نے بتایا کہ جیل میں عمران خان کو تمام سہولیات مل رہی ہیں اور ڈاکٹرز اُن کا معمول کے مطابق طبی معائنہ کر رہے ہیں۔
انھوں نے کہا کہ گزشتہ روز اڈیالہ کے سپرٹینڈنٹ کا بیان آیا تھا کہ بانی پی ٹی آئی جیل میں سیاسی ملاقاتیں کرتے ہیں جن میں وہ احتجاج اور ہنگاموں کی بھی ہدایات دیتے ہیں۔
وزیر اطلاعات نے کہا کہ عمران خان ایک قیدی ہیں اور اہلخانہ اور وکلا تک ان کو رسائی حاصل ہے۔
واضح رہے کہ رواں مہینے میں عمران خان کے اہلخانہ اور پارٹی قائدین کو ان سے ملنےکی اجازت نہیں دی گئی۔

### Article 179 ###
انتباہ: اس تحریر میں کچھ تفصیلات بعض قارئین کے لیے باعث تکلیف ہو سکتی ہیں
یہ وسطی پنجاب کے شہر وزیرآباد سے ملحقہ قصبے دھونکل کا واقعہ ہے جہاں کچھ لوگ ایک 25 سالہ لڑکی کا رشتہ دیکھنے کے لیے آئے ہوئے تھے۔
لڑکے کا تعلق ایک زمیندار گھرانے سے تھا اور رشتہ طے کروانے والی خاتون نے دونوں فیملیز کو گرین سگنل دے رکھا تھا۔ لڑکے والوں کو لڑکی کی تصاویر پسند آ چکی تھیں۔
کچھ ہی دیر میں لڑکی ہاتھوں میں ٹرے اٹھائے کمرے میں داخل ہوتی ہے اور چائے میز پر رکھنے لگتی ہے۔ اس دوران ہی کمرے میں ایک تین سالہ بچی دوڑتی ہوئی داخل ہوتی ہے اور لڑکی کو ’ماما، ماما‘ کہہ کر پکارنے لگتی ہے۔
یہ منظر ان لوگوں کو مشتعل کر دیتا ہے جو رشتہ دیکھنے کے لیے آئے تھے۔ وہ کہتے ہیں کہ ’آپ کی بیٹی پہلے سے شادی شدہ اور ایک بیٹی کی ماں ہے اور یہ بات آپ لوگوں نے ہم سے چھپائی، ہم اپنے کنوارے بیٹے کا رشتہ ایک بچی کی ماں سے نہیں کرسکتے۔‘
لڑکے والے چائے پیے بغیر اٹھ جاتے ہیں۔
کمرے میں موجود لڑکی کی ماں اور دیگرافراد انھیں روکنے کی کوشش کرتے ہیں اور کہتے ہیں کہ ’یہ اس کی بیٹی نہیں بلکہ بھتیجی ہے۔ اس کی ماں ساتھ نہیں رہتی تو اس وجہ سے یہ اپنی پھوپھی کو ہی ماں کہتی ہے‘ لیکن وہ لوگ نہیں مانتے اور ناراض ہو کر چلے جاتے ہیں۔
اس واقعہ کو گزرے تین روز ہی ہوتے ہیں کہ وہ تین سالہ بچی پراسرار طور پر لاپتہ ہو جاتی ہے۔
اوپر بیان کی گئی منظر کشی اس تین سالہ بچی کی دادی اور سوتیلی والدہ (جو اسی گھر کے اوپر والے حصے میں مقیم ہیں) نے پولیس کو دیے گیے بیان میں بتائی اور پولیس نے یہ تفصیلات بی بی سی اردو کے ساتھ شئیر کی ہیں۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
تین سالہ بچی کی گمشدگی پر تھانہ صدر وزیر آباد میں ایف آئی آر درج کی گئی جس کی مدعی، بچی کی دادی ہیں۔
ایف آر میں مدعی مقدمہ کے حوالے سے لکھا گیا کہ ’میری پوتی جس کی عمر تین سال ہے، 24 جنوری کو سہ پہر ساڑھے تین بجے گھر سے باہر گلی میں کھیل رہی تھی مگر اچانک غائب ہو گئی۔ مجھے شبہ ہے کہ میری پوتی کو نامعلوم ملزمان نے نامعلوم مقاصد کے لیے اغوا کر لیا۔‘
گوجرانوالہ پولیس کے ترجمان انسپکٹر رانا عرفان کے مطابق ’ورثا کی طرف سے سارا دن بچی کی تلاش کی جاتی رہی لیکن وہ نہ مل سکی، جس پر تھانے رابطہ کیا گیا اور اگلے روز پولیس نے تعزیرات پاکستان کی دفعہ 363 کے تحت نامعلوم افراد کے خلاف مقدمہ درج کر لیا۔‘
یہ دفعہ کسی نابالغ لڑکی یا لڑکے کواغوا کرنے پر عائد کی جاتی ہے۔
پولیس نے تحقیقات کا آغاز کرتے ہوئے اہلخانہ اور محلہ داروں کے کوائف اکٹھے کرنے شروع کیے اور مشکوک افراد کی الگ سے لسٹ بنانی شروع کی تاہم چند گھنٹوں بعد پولیس کو کال موصول ہوتی ہے کہ لاپتہ بچی کی لاش گھر کی عقبی گلی سے مل گئی۔
پولیس موقع پر پہنچی، کرائم سین انویسٹیگیشن اور پنجاب فرانزک سائنس کی ٹیموں کو طلب کر لیا گیا اور موقع سے شواہد اکٹھے کرنا شروع کر دیے گئے۔
مقتولہ بچی کی نعش کو پوسٹ مارٹم کے لیے سول ہسپتال وزیر آباد بھجوایا گیا جہاں پوسٹ مارٹم رپورٹ میں میڈیکل آفیسر نے قرار دیا کہ ’بچی کی ہلاکت ناک اور منہ دبانے کے باعث سانس رکنے سے ہوئی جبکہ اس کے سر کی ہڈی بھی ٹوٹی ہوئی پائی گئی۔‘
پوسٹ مارٹم رپورٹ میں کہا گیا کہ بچی کے ساتھ ریپ کے شواہد نہیں پائے گئے۔
ایسے میں تحقیقاتی ٹیم کے سامنے سب سے بڑا سوال پیدا ہوا کہ قاتل آخر کون ہو سکتا ہے جس نے اس قدر بے دردی سے قتل کیا اور اس تین سالہ بچی کے ساتھ اس قاتل کی کیا عداوت ہو سکتی ہے؟
پولیس کے مطابق جب تحقیقاتی ٹیم نے مقتولہ ایشا کے گھر کی تفصیلات حاصل کیں تو یہ بات سامنے آئی کہ بچی کے باپ  نے تین شادیاں کر رکھی تھیں۔ ان کی پہلی بیوی وفات پا گئی تھی، دوسری بیوی کو طلاق دے رکھی تھی جس میں سے یہ تین سالہ بچی تھی جو کہ اپنی دادی اور پھوپھی کے پاس رہتی تھی جبکہ تیسری بیوی سے دو بچے تھے۔ بچی کا والد خود بسلسلہ روزگار قطرمیں مقیم تھا۔
پولیس کے مطابق اس گھر کا ایک دروازہ عقبی گلی میں بھی کھلتا تھا جس گلی سے بچی کی لاش ملی تھی۔
ایسے میں پولیس کے تفتیشی افسران کا شک بار بار گھر میں رہنے والوں کی جانب جاتا رہا۔
سٹی پولیس آفیسر ڈاکٹر سردارغیاث گل خان نے بی بی سی اردو کو بتایا کہ بچی کی ’پھوپھی سے دو تین افسران نے الگ الگ پوچھ گچھ کی تھی جس میں اس نے متضاد بیانات دیے تھے۔‘
کرائم سین انویسٹیگیشن سے منسلک افسران نے سی پی او کو بتایا کہ ’سوتیلی ماں مکان کی دوسری منزل پر رہتی تھی اور وہ ضرورت کے مطابق ہی نیچے آتی تھی جبکہ جہاں سے لاش ملی تھی اس کا فاصلہ پھوپھی کے دروازے سے محض سات سے آٹھ فٹ تھا۔‘
سٹی پولیس آفیسر کا دعویٰ ہے کہ ’تحقیقاتی افسران نے سارے کرائم سین کو ایک نفسیاتی حربے کے تحت ملزمہ کے سامنے دہرایا‘ تو اس نے اعتراف جرم کر لیا۔
سٹی پولیس آفیسر ڈاکٹر سردارغیاث گل خان نے بتایا کہ ’ملزمہ کوئی پیشہ ور جرائم پیشہ خاتون نہیں اور ان کا کوئی سابقہ مجرمانہ ریکارڈ بھی نہیں پایا گیا، ایسے میں نفسیاتی حربے کے طور پر جب اس کے سامنے کرائم سین دہرایا گیا تو وہ سمجھ گئی کہ وہ پھنس گئی ہیں اور انھوں نے روتے ہوئے سب کچھ بتا دیا۔‘
سٹی پولیس آفیسر ڈاکٹر سردارغیاث گل خان نے بتایا کہ ’ایک غیر شادی شدہ لڑکی کی طرف سے سفاکی سے قتل کر دینا ایک لرزہ دینے والا واقعہ ہے اس لیے بچی کی پھوپھی کو ملزمہ ڈیکلئیر کرنا مشکل ٹاسک تھا۔‘
پولیس ترجمان کے مطابق ملزمہ کا جو بیان ریکارڈ کیا گیا، اس میں ملزمہ کا کہنا تھا کہ ’اس بچی کی وجہ سے میرا رشتہ نہیں ہو پا رہا تھا کیونکہ دو تین بار لوگ رشتہ دیکھنے کے لیے آتے تھے اور تب یہ بچی مجھے ماما، ماما کہہ کر بلاتی تھی، جس پر رشتہ دیکھنے کے لیے آنے والے لوگ شش و پنج میں پڑ جاتے تھے اور انھیں شک گزرتا تھا کہ (پھوپھی) شادی شدہ ہو گی اور یہ بچی کی پھوپھی نہیں بلکہ ماں ہے اور یہ لوگ شاید دھوکہ اورغلط بیانی کر رہے ہیں۔‘
پولیس کے مطابق ’ملزمہ نے بتایا کہ وہ اپنی ماں (بچی کی دادی) کو بار بار یہ کہتی تھیں کہ جب تک میرا رشتہ نہیں ہوتا، اس کو اس کی ماں کے پاس بھجوا دیں لیکن دادی اپنی پوتی سے بہت پیار کرتی تھیں اس وجہ سے وہ اس بات سے انکار کر دیتی تھیں، یوں بار بار رشتہ ہوتے ہوتے رک جانا میرے ڈپریشن میں اضافے کا باعث بن رہا تھا۔‘
پولیس نے ملزمہ کو گرفتار کر کے منگل کے روز جوڈیشل مجسٹریٹ کی عدالت میں پیش کیا، جس پرعدالت نے ملزمہ کو 14 روزہ جوڈیشل ریمانڈ پر سینٹرل جیل گوجرانوالہ بھجوا دیا ہے۔
پولیس کا کہنا ہے کہ تحقیقات میں یہ بات واضح ہو گئی کہ ’بچی کی پھوپھی ہی اس وقوعہ کی واحد ملزمہ ہیں اور کوئی شریک ملزم نہیں۔‘

### Article 180 ###
پاکستان کے صوبہ پنجاب کے شہر رحیم یار خان کے شیخ زید ہسپتال میں ایک پانچ سالہ بچے کے سینے سے ایک مکمل طور پر تشکیل نہ پانے والے ایک بچے کو کامیاب سرجری کے بعد نکال لیا گیا ہے۔
پیر کے روز اس پیچیدہ سرجری کو سرانجام دینے والے ڈاکٹر سلطان اویسی کے مطابق آپریشن کے ذریعے نکلایا گیا ’فیٹس‘ دل کی مرکزی شریان کے پاس موجود تھا۔
بی بی سی سے بات کرتے ہوئے ڈاکٹر سلطان اویسی نے بتایا کہ یہ ’فیٹس ان فیٹو‘ کا کیس تھا، یعنی جب ایک بچے کے جسم میں پوری طرح تشکیل نہ پانے والا جنین ہو۔
انھوں نے بتایا کہ ایسے کیسز میں ’زیادہ تر بچہ نما یہ چیز پیٹ میں پائی جاتی ہے‘ لیکن یہ کیس اس لیے بھی منفرد تھا کہ اس میں ’بچہ سینے میں پایا گیا۔‘ ان کے مطابق بچے کے کئی اعضا تشکیل پا چکے تھے لیکن پانچ سال تک اس کی تشخیص نہیں ہو سکی تھی۔
ڈاکٹر سلطان اویسی نے بتایا کہ پانچ سال قبل جب بچہ ’18 دن کا تھا تو تب سے اسے سانس لینے میں دشواری، سینے میں انفیکشن اور کھانسی ہوتی تھی اور اکثر بخار بھی رہتا تھا۔
’بچے کو متعدد ڈاکٹروں کے پاس لے جایا گیا مگر اب جب بچے کا سی ٹی سکین کروایا گیا تو تشخیص ہوئی کہ یہ ’فیٹس ان فیٹو‘ ہے۔‘
انھوں نے مزید بتایا کہ پانچ سالہ بچے کے اندر سے جو بچہ نکالا گیا اس کے کچھ اعضا تشکیل پا چکے تھے۔
’اس کی ریڑھ کی ہڈی، بال دانت اور دیگر اعضا بھی تھے، سوائے سر کے ساری چیزیں موجود تھیں۔ اس کا وزن تقریباً ایک کلو تھا۔‘
ڈاکٹر سلطان اویسی نے بتایا کہ جس بچے کی سرجری کی گئی وہ اب بالکل ٹھیک ہے۔ ’وہ کھا پی رہا ہے، حرکت کر رہا ہے اور جمعے کے روز اسے ہسپتال سے ڈسچارج کر دیا جائے گا۔‘
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
طب کی دنیا میں اس کیس کو ’فیٹس ان فیٹو‘ کا نام دیا گیا ہے لیکن اس اصطلاح اور نظریے پر سائنس کی دنیا متفق نہیں۔
امریکی پیڈیاٹرک جنرل کے مطابق پانچ لاکھ میں سے ایک بچے میں ایسا کیس سامنے آتا ہے اور پاکستان میں اس نوعیت کا یہ پہلا کیس نہیں۔
سنہ 2023 میں پاکستان کے صوبہ پنجاب کے شہر صادق آباد میںایک نو ماہ کی بچی کے پیٹ سے دوران آپریشن بچہ نکالا گیا تھا۔
سنہ 2006 میں بھی ایک ایسا ہی منفرد کیس اسلام آباد کے پمز ہسپتال میں سامنے آیا تھا جب ایکدو ماہ کی بچی کے پیٹ سے دو فیٹس یا مردہ بچے نکالے گئے تھے۔
اس وقت آپریشن کرنے والے ڈاکٹر ظہیر عباسی نے اسے پاکستان کا ایسا پہلا کیس قرار دیا تھا اور بتایا تھا کہ بچی کے پیٹ سے دو جڑواں بچے نکالے گئے جو مر چکے تھے۔
پروفیسر ندیم اختر پاکستان کے وفاقی دارالحکومت اسلام آباد میں پاکستان انسٹیٹیوٹ آف میڈیکل سائنسز یا پمز ہسپتال میں پیڈیاٹرک سرجری کے ہیڈ آف ڈیپارٹمنٹ ہیں جنھوں نے ایسے کیسز پر کافی تحقیق کر رکھی ہے۔
ان کا کہنا ہے کہ ’فیٹس ان فیٹو‘ کی اصطلاح سے عام طور پر یہ بات ذہن میں آتی ہے کہ اس مرض کا حمل سے تعلق ہے، جو ضروری نہیں۔
بی بی سی سے بات کرتے ہوئے انھوں نے کہا کہ ’ایک بچہ نما چیز پیٹ میں پلتی ہے لیکن اکثر یہ ایک ٹیومر سرطان یا رسولی ہوتی ہے جو ضروری نہیں کہ جسم میں پھیلنے کی صلاحیت رکھتی ہو۔‘
’یہ جس مقام پر ہوتا ہے اسی جگہ پر رہتا ہے، زیادہ تر پیٹ کے نچلے حصے میں۔‘
پروفیسر ندیم اختر کے مطابق اس کیفیت کا نام ’فیٹس ان فیٹو‘ اس لیے رکھا گیا کیوں کہ ’فیٹس میں تین تہیں ہوتی ہیں جو اس ٹیومر میں بھی ہوتی ہیں۔‘
’اکثر بہت سے اخبارات میں لوگ اس کو اور رنگ دیتے ہیں کیونکہ وہ اسے سمجھتے نہیں اور خاندان والے پریشان ہو جاتے ہیں۔‘
’دوسرا اس کو ٹوئن کا نام دیا جاتا ہے کہ دوسرا جڑواں بچہ تھا اور یہ ایک نظریہ ہے لیکن یہ سائنسی اعتبار سے سو فیصد ثابت نہیں ہو سکا۔‘
اس طبی نظریے کے مطابق عام طور پر یہ ایسے کیسز میں ہوتا ہے جب کسی خاتون میں جڑواں بچے ہوں لیکن حمل کے آغاز میں ہی ایک بچہ کسی وجہ سے دوسرے جڑواں بچے سے جڑ کر کسی نہ کسی حالت میں باقی رہتا ہے لیکن زندہ نہیں رہتا۔
منفرد بات یہ ہے کہ ایسے کیسز صنف پر منحصر نہیں ہوتے اور بچوں یا بچیوں دونوں میں ہی ہو سکتے ہیں۔
سنہ 2023 میں پنجاب کے شہر صادق آباد میں ایک نو ماہ کی بچی کے پیٹ سے دوران آپریشن بچہ نکالنے والے ڈاکٹر مشتاق احمد کا کہنا تھا کہ یہ دو مختلف قسم کے کیسز ہوتے ہیں۔ ’ایک وہ جن میں بچہ نکلتا ہے جس کے انسانی خدوخال نمایاں ہوتے ہیں اور دوسرا وہ جس میں ٹیومر یا سرطان نکلتا ہے اور ایسے کیسز میں کسی مریض کے پیٹ سے دانت یا ہڈیاں ملتی ہیں لیکن انسانی خدوخال رکھنے والا بچہ نہیں ہوتا اور اسے ٹیراٹوما کہتے ہیں۔‘
پروفیسر ندیم اختر کا کہنا ہے کہ ’آپریشن میں اگر مکمل طور پر اسے نکال لیا جائے اور اس کا کوئی حصہ جسم میں باقی نہ رہنا دیا جائے تو پھر اس رسولی کا دوبارہ سے بن جانے کا امکان ختم ہو جاتا ہے۔‘
’اگر اسے بڑھنے دیا جائے اور غیر ضروری طور پر تشخیص میں وقت لگے تو اس کے اثرات ہو سکتے ہیں۔‘
طب کی دنیا میں اب تک اس مرض کی وجوہات مکمل طور پر طے نہیں کی جا سکیں تاہم اتنا واضح ہے کہ یہ پیدائشی مرض ہے جس کی بروقت تشخیص مشکل تو ہے لیکن اتنی ہی ضروری بھی۔
لیکن ماضی میں سامنے آنے والے کیسز کے برعکس حالیہ کیس میں تشخیص میں پانچ برس کیوں لگ گئے؟
اس حوالے سے  ڈاکٹر سلطان اویسی نے بی بی سی کو بتایا کہ بچے کا خاندان گاؤں کا رہنے والا ہے اور انھوں نے متعدد ڈاکٹروں کو دکھایا لیکن شاید کسی نے اس طرف سوچا ہی نہیں۔
’ڈاکٹر یہ سمجھتے رہے کہ یہ سینے کا انفیکشن یا دمہ ہے اور وہ اسی کا علاج ہی کرتے رہے لیکن اس طرف کسی کا دھیان نہیں گیا۔‘
وہ کہتے ہیں کہ ’اب جب ہم نے سینے کا معائنہ کیا تو ہمیں ایک لوتھڑا محسوس ہوا جس کے بعد سی ٹی سکین کروایا گیا اور پتہ چلا کہ یہ تو فیٹس ان فیٹو کا کیس ہے۔‘
ڈاکٹر سلطان اویسی کہتے ہیں کہ ابتدائی سٹیج پر ہر الٹرا ساؤنڈ اور سی ٹی سکین کی مدد سے جلدی تشخیص کی جا سکتی ہے۔
’والدین کو چاہیے کہ وہ صحیح ڈاکٹر کے پاس جائیں تاکہ بروقت تشخیص ہو سکے۔‘

### Article 181 ###
ولادتِ عیسوی کے اعتبار سے 25 دسمبر کی مقبولِ عام عالمگیر اہمیت اپنی جگہ مگر پاکستان میں یہ تاریخ  بانی پاکستان محمد علی جناح کے یومِ پیدائش کے طور پر جانی جاتی ہے۔ اِس دن کی مناسبت سے صدر اور وزیرِ اعظم کے نام سے جو خودکار تہنیتی پیغامات میڈیا کے لیے جاری ہوتے ہیں، اُن کے کامے، فل سٹاپ بھی کم از کم چھ عشروں سے جُوں کے تُوں ہیں۔
یہ ریاستی تہنیتی پیغامات ’تہہ دل سے مبارکباد‘ سے شروع ہوتے ہیں، پھر بانیِ پاکستان کے احسانات و گراں قدر خدمات و عزمِ مصمم کے تذکرے کے بعد قوم پر زور دیا جاتا ہے کہ وہ اپنی زندگیاں محمد علی جناح کے اصولوں کے مطابق ڈھالے (یعنی یہ کام بھی قوم ہی کرے)۔
پیغام کے آخر میں کسی برس ’مسیحی بھائیوں‘ کو بھی کرسمس کی مبارکباد ٹِکا دی جاتی ہے اور کسی برس نہیں بھی دی جاتی۔ یہ منحصر ہے اُس سیکشن افسر کے ذاتی نظریہ پاکستان اور عقیدے پر، جو سال بہ سال ورثے میں ملی فائل کی عبارت احتیاط سے جاری کرتا ہے۔
بھلے وقتوں میں دورِ ایوبی سے پہلے نوآبادیاتی روایت کی تقلید میں 25 دسمبر سے نیو ائیر تک قومی سطح پر ہفتے بھر کی سرکاری تعطیلات ہوتی تھیں۔ اب صرف ’مسیحی بھائیوں‘ کو 26 دسمبر کی اضافی چھٹی ملتی ہے۔ آج کا نہیں معلوم، مگر پہلے سرکاری ٹیلی ویژن پر رات گئے ’مسیحی بھائیوں‘ کے لیے کرسمس کے تعلق سے 30 منٹ کی ایک نیم مذہبی ڈرامائی تشکیل بھی نشر ہوتی تھی۔
ہمارے بچپن میں چھٹی کے باوجود بچوں کو 25 دسمبر کی صبح سکول جانا پڑتا تھا جہاں ہیڈ ماسٹر یا ہیڈ مسٹریس پرچم کشائی کرتے اور ہم بچے اسمبلی لائن میں کھڑے ہو کر بانیِ پاکستان کے فرمودات سُنتے تاکہ اُن پر آگے چل کے عمل کر سکیں۔
میرے بچے بانیِ پاکستان کو اس لیے پہچانتے ہیں کیونکہ انھیں چپس چاکلیٹ خریدنے کے لیے جو نوٹ دیا جاتا ہے اس پر اُن کی تصویر ہوتی ہے، یا پھر وہ کسی ڈرامے میں سرکاری افسر کی نشت کے پیچھے لگی تصویر سے پہچان لیے جاتے ہیں کہ ہو نہ ہو یہ قائدِ اعظم ہی ہیں۔
یہی تصویر ایوب خان، یحییٰ خان، ضیا الحق اور پرویز مشرف کی کرسی کے پیچھے بھی ٹنگی ہوئی تھی۔ تھانے میں اُس ایس ایچ او کی کرسی کے پیچھے بھی لٹکی رہتی ہے جو کچھ دیر پہلے ہی ’پُولس مقابلے‘ سے فارغ ہو کر ہاتھ دھو رہا ہو یا بغلی کمرے میں کسی قیدی کی چھترول ہو رہی ہو یا وہ غصے یا خوف سے کانپتے کسی سائل یا سائلہ کو سمجھا رہا ہو کہ فلانے زور آور سے پنگا لے کر کیوں زندگی برباد کرنا چاہتے ہو، اُوپر والے نے تمہارے بیٹے یا بیٹی کی، بس اتنی ہی زندگی لکھی تھی اب اپنے دوسرے بچوں کا ہی خیال کر لو۔ (ایسے سمجھوتوں میں بھی پانچ ہزار کے نوٹ پر چھپے قائدِ اعظم ہی کام آتے ہیں)۔
اخبارات جب تک اطلاعات کی ترسیل کا بنیادی منبع تھے تب تک وہ بھی اُن قومی دنوں کی مناسبت سے خصوصی ایڈیشن نکالتے تھے۔ اب اشتہارات کے چشمے ہی خشک ہو گئے تو اخبار بھی ایک آدھ روایتی مضمون یا مختصر اداریے پر صبر شکر کر لیتے ہیں۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
سرکاری پی ٹی وی اور ریڈیو پاکستان قومی دنوں پر صبح سے شام تک قائدِ اعظم کی تعلیمات پر مبنی پروگرام سازی افورڈ کر سکتے ہیں مگر نجی چینلز کی تو معیشت ہی اشتہارات اور ریٹنگ پر ہے چنانچہ اُن کی ’حبِ قائد‘ محض خبرناموں کی حد تک ہے، یعنی کس کس نے مزارِ قائد پر پھول چڑھائے اور وہاں پر گارڈز کی تبدیلی کا منظر دیکھنے کے لیے کس قدر خلقت تھی وغیرہ وغیرہ ۔
ہو سکتا ہے کسی چینل کا کوئی روشن خیال مالک کرسمس کی مناسبت سے بھی چوبیس، پچیس دسمبر رات گئے ایک آدھ خصوصی پروگرام نشر کرنے کا سوچتا ہو مگر پھر اسے کوئی نہ کوئی سیانا نیوز ایڈیٹر یا ڈائریکٹر مارکیٹنگ سمجھا دیتا ہو کہ اس آدھ گھنٹے کے لیے اشتہار کون دے گا اور ریٹنگ کتنی آئے گی؟
حضرتِ عیسیٰ کی پیدائش اگرچہ دو ہزار برس پہلے ہوئی مگر کم و بیش تمام مسیحی فرقوں کا ماننا ہے کہ وہ مقبوضہ فلسطین کے شہر بیت الحم میں ہی پیدا ہوئے تھے تاہم یہ لگژری بانیِ پاکستان کو حاصل نہیں حالانکہ وہ آج سے صرف ڈیڑھ سو برس پہلے ہی پیدا ہوئے تھے۔
سنہ 1972 تک سندھ ٹیکسٹ بُک بورڈ کی ابتدائی جماعتوں کی درسی کتب میں جناح صاحب ٹھٹھہ کے قصبے ’جھرک‘ میں پیدا ہوتے رہے، پھر کراچی شہر کے قدیم محلے کھارادر کے وزیرِ مینشن میں پیدا ہونے لگے اور اب  یہی قومی اتفاقِ رائے ہے۔
وہ الگ بات ہے کہ بہت سے جدید مؤرخوں نے کھوج لیا ہے کہ وزیر مینشن جناح صاحب کی پیدائش کے بعد تعمیر ہوا تھا۔
مگر یہ سب سوشل میڈیا کی پھیلائی ’خرافات‘ ہیں جو ہر قومی بیانیے کے بارے میں شکوک پیدا کرنے کا کوئی موقع ہاتھ سے نہیں جانے دیتا۔ اصل بات یہ کہ قائدِ اعظم پیدا ہو گئے اور انھوں نے پاکستان بنا کر دے دیا تاکہ ہم اُن کی آنکھ بند ہوتے ہی اس پاکستان میں ہر طرح کے سیاسی، اقتصادی، سماجی اور مذہبی تجربات کُھلم کُھلا کر سکیں۔
قائدِ اعظم  پیشے کے اعتبار سے وکیل تھے مگر آج کے وکلا کی ’خدمات‘ کے پیشِ نظر یہ بات بتانے سے زیادہ چھپانے کی ہے۔
رہی بات ایمان، اتحاد اور یقینِ محکم  کی تو اسے کوئی بھی اسلام آباد ہائی وے سے آتے جاتے ایک اُونچی جگہ پر لٹکا ہوا دیکھ سکتا ہے۔

### Article 182 ###
جوانی میں ایک محبت کے مارے فوجی نے اپنا حالِ دل بیان کرنے کے لیے انگریزی کی ایک نظم سنائی تھی۔ آپ بھی سن لیں:
ہم جان دیتے ہیں اُس وطن کے لیے
جس سے ہم پیار کرتے ہیں
سوچو ہم کیا کریں گے اس کے لیے
جو ہم سے پیار کرے گا
ہر آنے والے آئی ایس آئی چیف کو پیار ملتا ہے اور جاتے ہوئے تھوڑی بہت لعن طعن۔ ہر آنے والے کے بارے میں دفاعی تجزیہ نگار انگلیاں ہلا ہلا کر بتاتے ہیں کہ وہ ایک انتہائی پیشہ ور جنرل ہیں۔
مبارک سلامت کے اس شور میں کوئی یہ بھی نہیں کہہ سکتا کہ ’بھائیو! فوج کے سب سے حساس ادارے کا سربراہ کوئی پیشہ ور جنرل ہی بنے گا۔ اس کے لیے کوئی امیدوار پاکستان آئیڈل سے تو نہیں چُنا جا سکتا۔‘
جب وہی آئی ایس آئی چیف گھر جاتا ہے تو الزام لگتا ہے کہ یہ تو اس حساس عہدے پر رہ کر سیاست کرتا رہا۔ یہ اس طرح کا الزام ہے کہ پوپ کی وفات کے بعد کہا جائے کہ ’یہ ساری عمر اپنے مذہب کی تبلیغ کرتا رہا۔‘
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
جنرل فیض حمید کا نام پہلی دفعہ تب سنا تھا جب ایک سینیئر اور باخبر صحافی نے اپنے فون پر ایک میسیج دیکھا اور مجھ سے سگریٹ مانگا۔
میں نے کہا کہ آپ تو کب کا چھوڑ چکے ہیں۔ فرمایا کہ ’سگریٹ نکالو، خبر ہی بہت ٹینشن والی ہے۔ فیض ڈی جی بن گیا ہے۔‘
بتایا گیا کہ ڈان لیکس کے نام سے میڈیا پر اور حکومت پر جو ڈنڈا چلایا جا رہا ہے اس کے پیچھے جنرل فیض ہی تھے۔
میں نے تسلی دی کہ آپ نے بڑے آئی ایس آئی چیفس آتے جاتے دیکھے ہیں، یہ مصیبت بھی گزر جائے گی۔
انھوں نے مجھے اُن آنکھوں سے دیکھا جس کا مطلب ہوتا ہے کہ تمھیں اس بلا کا پتا ہی نہیں جو اب نازل ہونے والی ہے۔
پہلے آئی ایس آئی چیف جو اپنے آپ کو ولی عہد سمجھنے لگے تھے وہ جنرل حمید گل تھے۔
ان کا دعویٰ تھا کہ نہ صرف انھوں نے افغانستان آزاد کروایا، سوویت یونین کو توڑا بلکہ پوری دنیا میں کمیونزم کو شکست دی۔ ان سے کبھی کوئی یہ نہ پوچھ سکا کہ آپ کا پہلا کام تھا اپنے چیف اور ادارے کی حفاظت۔
آپ کی کمان میں آپ کے چیف اور آدھے درجن سے زیادہ جنرل ایک طیارے کے حادثے میں ہلاک ہوئے۔ نہ آپ حادثے کو روک سکے نہ قوم کو بتا سکے کہ ذمے دار کون تھا۔
اس کے بعد جو بھی آئی ایس آئی چیف آئے ان میں سے کوئی ایک حکومت کو گھر بھیجنے کا بندوبست کرتا، کوئی کسی جیل میں بیٹھے یا جلا وطنی میں دن گزارتے سیاستدان کو واپس لانے کا بندوبست کرتا۔
ایک بے نظیر بھٹو کو باقاعدہ غدار قرار دیتا تو بعد میں آنے والا فیصلے کرتا کہ نہیں اب وہٹھیک ہو گئی ہیں۔
نواز شریف کبھی بگڑا ہوا بچہ تو کبھی ہائی جیکر، لیکن پھر دوبارہ مدبر سیاستدان قرار پاتا۔ آصف زرداری میمو گیٹ کا ملزم اور سارے ملک کو بیچ کر کھانے والا قرار پاتا اور پھر فیصلہ کہ چلیں انھیں ہی دوبارہ صدر بنا دیتے ہیں۔
یہ فیصلے ظاہر ہے کہ ادارہ ہی کرتا تھا لیکن سیاستدانوں اور میڈیا کو سیدھا کرنے کے لیے دست و بازو آئی ایس آئی کے استعمال ہوتے تھے۔
اس طرح آئی ایس آئی چیف کو ایک اچھے سپاہی کی طرح اپنے ادارے کے لیے اپنی ذات کی قربانی دینا پڑتی۔
ریٹائرمنٹ کے بعد تھوڑی سی بدنامی اس عہدے میں پارٹ آف دا جاب سمجھی جاتی تھی۔ خاموش رہیں، گالف کھیلیں اور قریبی پیاروں دوستوں کو اپنی فتوحات کے قصے سنائیں۔
جنرل فیض نے خود یا شاید ان کے مداحوں نے انھیں آئی ایس آئی چیف بنتے ہی فوج کا ولی عہد مقرر کر دیا تھا۔
10 سالہ منصوبے کی باتیں ہونے لگیں۔ کچھ لوگوں نے سمجھایا بھی کہ فوج میں تاج پوشی نہیں ہوتی۔ مغل بادشاہ بھی کسی شہزادے کو ولی عہد بناتے تھے تو اس کے خلاف محلاتی سازشیں شروع ہو جاتی تھیں۔ یہ تو ایک پیشہ ور فوج ہے جس میں ہر تھری سٹار جنرل اپنے آپ کو بجا طور پر ولی عہد سمجھتا ہے۔
اب جنرل فیض کو 14 سال قید بامشقت کی سزا ہو چکی۔ ابھی کچھ اور سنگین جرائم کا حساب باقی ہے۔ یہیں یہ بتایا جا رہا ہے کہ دیکھو فوج کے اندر احتساب کا نظام کتنا مضبوط ہے۔ جرنیلوں کو پیغام ہے کہ ریٹائر ہونے کے بعد کوئی اعلیٰ عہدہ بھی نہیں ملتا تو صبر شکر کرو، اپنی گالف کی گیم پر توجہ دو۔
لیکن ایک پیغام قوم کو بھی دیا جا رہا ہے، وہی پرانی فوجی محبت والی نظم دوبارہ سنائی جا رہی ہے کہ دیکھو اگر ہم اپنے اتنے لاڈلے جنرل کے ساتھ یہ کر سکتے ہیں تو تم جو اڈیالہ کی جیل کے سیل سے دھمکیاں دیتے رہتے ہو، تم جو سوشل میڈیا پر مسنگ پرسنز کے بارے میں سوال کرتے ہو تم جو تاحیات وردی اور تاحیات استثنیٰ کے معنی پوچھتے ہو تم جو دل میں یہ سوچتے ہو کہ اگر ایک جنرل کا حساب ہوا ہے تو کیا دوسرے کا بھی ہو گا۔
ذرا سوچو! ہم تمھارے ساتھ کیا کر سکتے ہیں۔

### Article 183 ###
پاکستان کے صوبے پنجاب کی وزیر اعلیٰ مریم نواز نے دو روز قبل اپنے ایکس اکاؤنٹ سے ایک پوسٹ کی جس میں انھوں نے کہا کہ ’پنجاب کے تمام سرکاری ہسپتالوں میں ایمرجنسی میں کام کرنے والا عملے اور ڈاکٹروں کے موبائل فون کے استعمال پر پابندی عائد کر دی گئی ہے۔‘
انھوں نے مزید لکھا کہ ’مریضوں کا وقت اور ان کی دیکھ بھال ڈاکٹروں کی اولین ترجیح ہونی چاہیے۔ میری ٹیم ہسپتالوں کے اچانک دورے کرے گی اور اگر کوئی موبائل فون استعمال کرتا ہوا پکڑا گیا تو اس کے خلاف سخت کارروائی کی جائے گی۔‘
یاد رہے کہ تقریبا تین ہفتے قبل وزیر اعلیٰ پنجاب مریم نواز کی صدارت میں ہونے والے ایک اجلاس میں یہ فیصلہ لیا گیا تھا کہ نرسوں اور ہسپتال عملے کو باڈی کیم لگائے جائیں گے جبکہ ڈاکٹرز اور ہسپتال عملے پر موبائل فون کے استعمال پر پابندی لگائی جائے گی۔
مریم نواز کے اس پیغام کے بعد سوشل میڈیا پر ڈاکٹرز کمیونٹی کی جانب سے شدید ردعمل سامنے آیا ہے جبکہ دوسری جانب عوام نے وزیر اعلیٰ پنجاب مریم نواز کے اس فیصلے پر ملا جلا ردِ عمل دیا۔
اس فیصلے پر بات کرتے ہوئے ینگ ڈاکٹرز ایسوسی ایشن (وائے ڈی اے) پنجاب کے جنرل سیکرٹری ڈاکٹر حسیب کا کہنا تھا کہ ’دینا بھر میں ایسی مثال نہیں ملتی ہے اور جہاں ایسی پابندیاں ہیں وہاں حکومت وسائل بھی دیتی ہے جو ہمارے پاس نہیں ہیں۔‘
انھوں نے کہا کہ ’ایسا فیصلہ لینے سے پہلے کسی سٹیک ہولڈر سے بات یا مشورہ نہیں کیا گیا، نہ یہ جاننے کی کوشش کی گئی کہ اس فیصلے کے نقصانات کیا ہو سکتے ہیں۔‘
انھوں نے مزید کہا کہ ’ہم مانتے ہیں کہ حکومت اگر ہسپتالوں کے معاملات بہتر کرنا چاہتی ہے تو اس کے بہت سے اور طریقے بھی ہیں۔ ہم موبائل فون کا استعمال اپنے کام کے لیے کرتے ہیں اور اگر کوئی ایسا ڈاکٹر یا عملہ ہے جو دوران ڈیوٹی موبائل  ٹک ٹاک یا کسی اور سوشل میڈیا استعمال کرتا ہے تو اسے بھی مانیٹر کیا جا سکتا ہے۔‘
’حکومت ڈاکٹرز کو وسائل دے نہ کہ ان کے خلاف کارروائی کی دھمکی دے جو اپنے وسائل سرکاری کاموں کے لیے استعمال کر رہے ہیں۔‘
ایک اور ڈاکٹر ڈاکٹر ابتحاج علی نے اس معاملے پر بی بی سی سے گفتگو کرتے ہوئے کہا کہ ’سرکاری ہسپتالوں میں پہلے ہی ہمارے پاس کمیونیکیشن کے مسائل رہتے ہیں۔ جیسا کہ جب کوئی مشکل کیس ایمرجنسی میں آتا ہے تو اس مریض کا علاج وہاں موجود ڈاکٹر اکیلا نہیں کرتا ہے۔ ہمیں دوسرے شعبوں میں کال بھیج کر ڈاکٹرز کو بلانا پڑتا ہے یا پھر ان سے مشورہ کرنا پڑتا ہے جس کے لیے سرکاری ہسپتالوں میں کوئی ڈیجیٹل نظام موجود نہیں ہے۔‘
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
انھوں نے کہا کہ سرکاری ہسپتالوں میں کاغذ پر لکھ کر کال بھیجی جاتی ہے یعنی کے ایک بندہ پیدل دوسرے ڈیپارٹمنٹ میں جاتا ہے، کال تلاش کرتا ہے اور وہاں سے جا کر ڈاکٹر کو بلا کر لاتا ہے۔ جس میں بہت وقت لگ جاتا ہے جو مریض کے لیے مزید نقصان دہ ثابت ہو سکتا ہے۔
ان کے مطابق ’دوسرا طریقہ یہ ہوتا ہے کہ ہم اپنے فون سے سینیئر ڈاکٹرز یا ڈیپارٹمنٹ میں ڈاکٹرز سے ان کے نمبر پر رابطہ کرتے ہیں اور ان سے مشورہ کرکے علاج اور ادویات کے بارے میں مشورہ لے کر علاج شروع کر دیتے ہیں۔  اسی طرح جب ہم لوگوں کو ٹیسٹ کے لیے لیب بھیجتے ہیں تو کاغذی رپورٹ آنے میں وقت لگ جاتا ہے۔ اس لیے ہم لیبز والوں سے ڈیجیٹل رپورٹ منگوا لیتے ہیں اس سے وقت بچ جاتا ہے۔‘
انھوں نے مزید کہا کہ ’ہمارے پاس سرکاری ہسپتالوں میں وسائل کی کمی ہے جیسا کہ ڈیجیٹل نظام کا نہ ہونا۔ ایکسرے فلمز کی کمی جس کی وجہ سے ریڈیولوجی والے بھی ہمارے نمبر پر ہی رپورٹ بھیج دیتے ہیں۔‘
دنیا کے جن ممالک میں ڈاکٹرز کے موبائل فون استعمال کرنے پر پابندی ہے وہاں ریاست انھیں سرکاری فون، لیپ ٹاپ، ایپلیکیشنز اور ڈیٹا بیس بنا کر دیتی ہے تاکہ دوران ڈیوٹی وہ ماڈرن میڈیکل طریقوں اور علم کا استعمال کر سکیں۔
بی بی سی کی جانب سے وزیر صحت پنجاب اور سیکریٹری صحت پنجاب سے رابطہ کیا گیا اور یہ سوال پوچھا گیا کہ ہسپتالوں میں عملے اور ڈاکٹرز موبائل فون کے استعمال پر بابندی کیوں لگائی گئی ہے، اور ڈاکٹرز کی جانب سے بتائے جانے سے ظاہر کیے جانے والے خدشات کے بارے میں سوال کیا گیا لیکن انھوں نے کسی قسم کا کوئی جواب نہیں دیا۔
تاہم دوسری جانب نام نہ ظاہر کرنے کی شرط پر بی بی سی سے بات کرتے ہوئے محکمہ صحت پنجاب کے ایک افسر نے بتایا کہ ’سی ایم کی معائنہ ٹیم نے سرکاری ہسپتالوں کا دورہ کیا اور ڈاکٹرز اور عملے کی موبائل استعمال کرتے ہوئے تصاویر کھینچی جس کے بعد یہ معاملہ زیر بحث آیا۔‘
ان کے مطابق ’اس میں پہلے تجویز یہ پیش کی گئی تھی کہ ایمرجنسی میں جیمرز لگا دیے جائیں جس پر چیف سیکرٹری نے کہا کہ اس سے مریضوں کو بھی مشکل ہو گی۔ اس کے بعد یہ فیصلہ کیا گیا کہ ڈاکٹرز اور عملے کے موبائل کے استعمال پر پابندی لگانا جیمرز لگانے سے بہتر ہے۔‘
کئی سوشل میڈیا صارفین نے اس معاملے پر اپنے تاثرات کا اظہار کرتے ہوئے کہا ہے کہ حکومت کے اس فیصلے سے مریضوں کو بہتر طریقے سے علاج ملے گا اور ڈاکٹرز ان پر زیادہ توجہ دیں گے۔
دوسری جانب ڈاکٹر اس فیصلے پر شدید تنقید  کر ہے ہیں۔
ڈاکٹر احمد ریحان نے مریم نواز کو مخاطب کرتے ہوئے لکھا کہ  ’کیا اچانک فیصلہ لینے سے پہلے پریکٹس کرنے والے ڈاکٹروں سے کوئی مشاورت کی گئی تھی؟ اگر ایسا ہوتا تو آپ کو بتایا جاتا کہ سمارٹ فونز اب ادویات میں لگژری نہیں رہے، یہ نہ صرف پاکستان بلکہ پوری دنیا میں ایک لازمی طبی ٹول ہیں۔‘
ڈاکٹر احمد ریحان کے مطابق ’ادویات کی خوراکوں، تعاملات اور ضمنی اثرات کی جانچ کرنے سے لے کر علاج کے تازہ ترین رہنما خطوط کا جائزہ لینے تک، اپ ڈیٹ ڈیٹ جیسے پلیٹ فارم کا استعمال، طبی مسائل کے حل کے لیے اے آئی کا فائدہ اٹھانا، فوری رہنمائی کے لیے ایکس رے، سی ٹی سکین اور ای سی جی کا اشتراک اور یہاں تک کہ پرنٹ شدہ فلموں کی عدم دستیابی کی وجہ سے مریضوں کو سکین کے امیجز بھیجنا، مریضوں کی دیکھ بھال کرنے والی فلموں میں موبائل فونز کی جدید ترین فلمیں ہیں۔‘
تاہم انھوں نے مزید کہا کہ ’ہاں، غیر ضروری استعمال، سیلفیز، یا طریقہ کار کی تصویریں لینا ناقابل قبول ہے اور اس کے ساتھ سختی سے نمٹا جانا چاہیے۔ براہ مہربانی اس نوٹیفکیشن پر نظر ثانی کریں اور اسے واپس لیں کیونکہ اس کے جاری رہنے سے پنجاب کے ہسپتالوں میں مریضوں کی دیکھ بھال پر منفی اثر پڑ سکتا ہے۔‘
ڈاکٹر وقاص نے ایکس اکاؤنٹ پر تبصرہ کرتے ہوئے لکھا کہ ’اگر حکومت ہسپتالوں میں موبائل فون کے استعمال پر پابندی لگانے کا ارادہ رکھتی ہے تو اخلاقی اور پیشہ ورانہ طور پر اس کی ذمہ داری ہے کہ وہ مؤثر اور عملی متبادل فراہم کرے، جیسے کہ ہسپتال سے جاری کردہ سمارٹ فونز، آئی پیڈ، پیجرز، یا محفوظ اندرونی مواصلاتی نظام۔ فعال متبادل فراہم کیے بغیر مکمل پابندی کا نفاذ لاپرواہی ہے اور مریضوں کو شدید خطرہ لاحق ہے۔‘
ایک صارف حسن نے اس معاملے پر لکھا کہ ’ڈاکٹرز کے لیے موبائل فون پر پابندی‘ کے بارے میں سب سے مزاحیہ بات یہ ہے کہ لاہور کا سب سے بڑا ٹرسٹی کیئر ہسپتال مریضوں کو ریڈیولوجی فلمیں فراہم نہیں کرتا اور ڈاکٹروں سے اسے فون پر واٹس ایپ کے ذریعے حاصل کرنے کو کہا جاتا ہے۔ ان بیوقوف بیوروکریٹس کا زمینی حقیقت سے کوئی تعلق نہیں ۔‘

### Article 184 ###
زمبابوے میں جاری انڈر 19 ورلڈ کپ میں اتوار کو انڈیا نے پاکستان کو 58 رنز سے شکست دے کر سیمی فائنل میں جگہ بنائی تو اس دوران پاکستان کی کارکردگی کے ساتھ ساتھ ایک اور چیز سوشل میڈیا پر بحث کا سبب بنی۔ دراصل یہ معاملہ پاکستانی ٹیم کے سابق کپتان سرفراز احمد کی ایک وائرل تصویر کا تھا۔
کئی سوشل میڈیا صارفین کی جانب سے سرفراز احمد کی میچ کے دوران لی گئی لائیو فوٹیج کی ایک تصویر شیئر کی جا رہی ہے جس میں بظاہر وہ ہاتھ میں موبائل فون پکڑے دکھائی دے رہے ہیں۔
اس تصویر کے وائرل ہونے کے بعد کئی صارفین کی جانب سے سوال اٹھایا گیا کہ سرفراز احمد پلیئرز اینڈ میچ آفیشلز ایریا (پی ایم او اے) میں بیٹھ کر کیسے موبائل فون استعمال کر رہے ہیں؟
ہم نے آئی سی سی کے قوانین کی روشنی میں یہ جاننے کی کوشش کی ہے کہ آیا سرفراز احمد سے کوئی خلاف ورزی ہوئی ہے۔
سوشل میڈیا پر کئی صارفین نے اس بارے میں اپنی رائے ظاہر کی ہے۔
وپن تیواری نامی ایک صارف سرفراز احمد کی تصویر شیئر کرتے ہوئے لکھتے ہیں کہ آئی سی سی کی جانب سے پی ایم او اے میں مواصلاتی آلات کے استعمال پر سخت پابندی کے باوجود سرفراز کے انڈر 19 کے میچ کے دوران فون استعمال کرنے پر سوال تو بنتے ہیں۔
ایک اور صارف کا کہنا تھا کہ اس معاملے کی تحقیقات ہونی چاہیے۔
ایکس پر موجود ڈگی نامی ایک اور صارف لکھتے ہیں کہ ان قواعد کا مقصد میچ میں کسی بھی قسم کے بیرونی اثر و رسوخ یا میچ فکسنگ کو روکنا ہے۔ 'کوئی اسے دیکھ رہا ہے؟'
وکٹ کیپر اور پاکستان کی قومی کرکٹ کے سابق کپتان سرفراز احمد بھی پاکستان انڈر 19 ٹیم کے ہمراہ زمبابوے میں موجود تھے۔
پی سی بی کی جانب سے 18 دسمبر کو جاریپریس ریلیزکے مطابق، سرفراز احمد کو زمبابوے میں ہونے والی سہہ فریقی سیریز اور انڈر 19 ورلڈ کپ کے لیے بطور مینیجر اور مینٹور نامزد کیا تھا۔
آئی سی سی قوانین کے مطابق، بطور ٹیم مینیجر انھیں ٹیم پلیئرز اینڈ میچ آفیشلز ایریا میں موبائل ڈیوائس لے جانے اور دورانِ میچ اسے استعمال کرنے کی اجازت حاصل ہے۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
انٹرنیشنل کرکٹ کونسل کی ویب سائٹ پر دستیاب معلومات کے مطابق، سنہ 2000 میں کونسل کے اینٹی کرپشن قوانین کی معاونت کے لیے آئی سی سی اینٹی کرپشن منیمم سٹینڈرڈ فار پلیئرز اینڈ میچ آفیشلز ایریا ترتیب دیے گئے تھے۔
آئی سی سی کا کہنا ہے کہ ان ضوابط کا مقصد نہ صرف کھیل کے شرکا کو کسی بھی غیر متعلقہ کی جانب سے رابطہ کیے جانے سے بچانا ہے بلکہ غیر ارادی طور پر کھلاڑیوں یا آفیشلز کی جانب سے کسی بھی طرح کی اندرونی معلومات شیئر کیے جانے امکان کو بھی رد کرنا ہے۔
قواعد کے مطابق انٹرنیشنل میچز کے دوران پی ایم او اے میں ٹیموں اور میچ آفیشلز کے زیر استعمال ڈریسنگ رومز، ٹیموں کے میچ ویو ایریاز بشمول ڈگ آؤٹ، کسی بھی امپائر یا میچ ریفری کے زیر استعمال آپریشنل روم، ٹیموں اور میچ آفیشلز کے زیر استعمال کھانے کا ایریا شامل ہے۔ اس کے علاوہ آئی سی سی اینٹی کرپشن مینیجر کی جانب سے اس میں کسی اور جگہ کو بھی شامل کیا جا سکتا ہے۔
پی ایم او اے میں صرف وہی شخص داخل ہو سکتا ہے جسے آئی سی سی کی جانب سے اجازت دی گئی ہو اور اس کے لیے آئی سی سی کا جاری کردہ اکریڈیشن کارڈ پہننا بھی لازمی ہے۔
اس کے علاوہ پی ایم او اے میں موجود کسی بھی شخص کو باہر جانے کے لیے اینٹی کرپشن مینیجر کی اجازت درکار ہوتی ہے۔ اینٹی کرپشن مینیجر کی غیر موجودگی میں کھلاڑیوں کو یہ اجازت ٹیم مینیجر جبکہ آفیشلز کو میچ ریفری یہ اجازت دے سکتا ہے۔
آئی سی سی قوانین کے مطابق، پی ایم او اے میں موجود کسی بھی کھلاڑی کو کسی قسم کا مواصلاتی آلہ (جیسے کہ موبائل فون یا ایسا آلہ جس سے انٹرنیٹ تک رسائی حاصل کی جا سکی) رکھنے یا استعمال کرنے کی اجازت نہیں دی جا سکتی۔ اس کے علاوہ پلیئر اینڈ آفیشلز ایریا میں لینڈ لائن فون کا استعمال بھی ممنوع ہے۔
تاہم اس قانون میںکچھ استثنیٰ بھی دی گئی ہے۔
آئی سی سی قانون کے مطابق، ہر ٹیم مینیجر کو پی ایم او اے کے اندر ایک موبائل ڈیوائس لے جانے کی اجازت ہے لیکن اس کے لیے شرط یہ ہے کہ یہ موبائل فون صرف کرکٹ آپریشن کے مقاصد کے لیے استعمال کیا جائے گا۔
اس کے علاوہ ٹیم کے میڈیا مینیجر اور سکیورٹی مینیجر کو بھی پلیئرز ایریا میں فون لے جانے کی اجازت ہے تاہم وہ اسے استعمال نہیں کر سکتے۔
آئی سی سی کے ضوابط کے مطابق، ٹیم مینیجر اور ٹیم کے ساتھ سپورٹ ارکان لیپ ٹاپ بھی لے جا سکتے ہیں جسے وہ کرکٹ آپریشن کے لیے استعمال کر سکتے ہیں۔

### Article 185 ###
پاکستان کے وفاقی دارالحکومت اسلام آباد کی ڈیویلپمنٹ اتھارٹی سی ڈی اے اور ڈیفنس ہاؤسنگ اتھارٹی (ڈی ایچ اے) کے مشترکہ رہائشی منصوبے ’مارگلہ انکلیو‘ پر تعمیراتی کاموں کے دوران پہلی عالمی جنگ کے فوجیوں کی خدمات کے اعتراف میں تعمیر کی گئی ایک یادگار کو مسمار کر دیا گیا ہے۔
پہلی عالمی جنگ کی اس یادگار کو مسمار کیے جانے کی تصدیق کرتے ہوئے محکمہ آثار قدیمہ کے ایک اہلکار نے بی بی سی کو بتایا ہے کہ اس کی طرف سے سی ڈی اے سے کہا گیا تھا کہ اس کے تحفظ کے لیے کوئی منصوبہ بنایا جائے کیونکہ اسی کے قریب مغل دور کی ایک مسجد بھی واقع ہے۔ لیکن ان کے بقول سی ڈی اے کی طرف سے کوئی جواب موصول نہیں ہوا تھا۔
وہ کہتے ہیں کہ اب یادگار کو گرانے کے بعد ’پوچھا جا رہا ہے کہ اس کا کیسے تحفظ کیا جا سکتا ہے۔‘
اہلکار کے مطابق یہ ایسا ہی ہے جیسے ’آپ کسی کو قتل کر کے کہیں کہ اسے کیسے زندہ کیا جائے؟‘
جب بی بی سی نے سی ڈی اے کے ترجمان سے اس بارے میں پوچھا تو انھوں نے لاعلمی ظاہر کی ہے۔
سی ڈی اے اور ڈی ایچ اے کا یہ مشترکہ رہائشی منصوبہ اسلام آباد کے زون فور میں واقع ہے اور قیام پاکستان سے پہلے سنہ 1914 کے دوران جس جگہ پر یہ یادگار تعمیر کی گئی تھی وہ کری روڈ پر واقع رہارا گاؤں ہے۔
سی ڈی اے اور نجی ہاؤسنگ سکیم نے چھ ماہ قبل محکمہ آثار قدیمہ سے رابطہ کیا تھا اور اُن سے یادگار کو اس کی اصل جگہ سے تقریباً 100 میٹر دور تعمیر کیے جانے والے ایک چوک پر منتقل کرنے کے لیے این او سی کی درخواست کی تھی۔
تاہم محکمے نے تجویز مسترد کرتے ہوئے کہا تھا کہ یہ یادگار رہارا جیسے دیہات کے بہادر سپاہیوں کے اعزاز میں تعمیر کی گئی تھی اور اسے منتقل کرنا صدی قبل ان کی تعمیر کے اصل مقصد کی نفی ہو گا۔
محکمے کا کہنا تھا کہ اس یادگار کو اسلام آباد کی تاریخی یادگاروں کی فہرست میں شامل کیا جانا چاہیے اور اس کے لیے ضروری دستاویزات مانگی گئی تھیں۔ تاہم حکام کے مطابق سی ڈی اے نے اس ضمن میں مطلوبہ ریکارڈ فراہم نہیں کیا تھا۔
قومی ورثہ اور ثقافت کی وزارت کے حکام نے منگل کو اس یادگار اور اس کے قریب واقع مسجد کا دورہ بھی کیا تھا۔ اس مسجد کے بارے میں حکام کا کہنا ہے کہ یہ مغلیہ دور میں تعمیر ہوئی تھی۔
تاہم روزنامہ ڈان کے مطابق منگل کے روز جب اہلکار موقع پر گئے تو یادگار کو مسمار کر دیا گیا تھا۔
اس سے قبل مقامی افراد کا کہنا تھا کہ اس رہائشی منصوبے کے لیے گذشتہ دنوں ہیوی مشینری کی مدد سے ترقیاتی کام جاری رہا اور ابتدائی طور پر یادگار کے اردگرد کی زمین کو ہموار کر دیا گیا تھا۔
علاقہ مکینوں نے یہ خدشہ ظاہر کیا تھا کہ مٹی ہموار کرنے سے ’یادگار کا جھکاؤ ایک طرف ہو گیا ہے۔‘
فوجیوں کی خدمات کے اعتراف میں تعمیر ہونے والی یہ یادگار ایک 30 فٹ اونچے ٹیلے پر تعمیر کی گئی تھی اور علاقہ مکینوں کا کہنا ہے کہ یہ یادگار ان کے علاقے کے لیے فخر کا باعث تھی۔
اس سے قبل سی ڈی اے کے ترجمان کا کہنا تھا کہ ’ہم نے اسے گرایا نہیں ہے اور ڈی ایچ اے سے کہا ہے کہ اسے محفوظ بنانے کے لیے ہمیں پلان دیں۔‘
بی بی سی سے بات کرتے ہوئے انھوں نے کہا کہ اس یادگار کو محفوظ بنانے کے لیے اقدامات کیے جا رہے ہیں۔ انھوں نے کہا کہ اس یادگار کے ادرگرد ’چھوٹا پارک نما علاقہ بنایا جا رہا ہے تاکہ اس کو بہتر انداز میں محفوظ کیا جا سکے۔‘
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
اس یادگار کو محفوظ بنانے اور اسے کسی دوسری جگہ منتقل نہ کرنے سے متعلق فوج کے ریٹائرڈ افسران بھی متحرک ہیں اور ان میں سے ایک ریٹائرڈ میجر جنرل علی حامد بھی شامل ہیں۔
بی بی سی سے بات کرتے ہوئے انھوں نے کہا کہ ’ان کی معلومات کے مطابق قیام پاکستان سے پہلے خطہ پوٹھوہار میں پچاس سے زیادہ ایسی یادگاریں تعمیر ہوئی تھیں جو ان علاقوں میں ان لوگوں کی خدمات کے اعتراف میں لگائی گئی تھیں جنھوں نے 1914 میں شروع ہونے والی پہلی عالمی جنگ میں حصہ لیا تھا۔‘
علی حامد نے کہا کہ ’جن علاقوں میں ان یادگاروں کو تعمیر کیا گیا، ان یادگاروں میں ان افراد کی تعداد لکھی ہوئی تھی جنھوں نے اس جنگ میں حصہ لیا۔ اس میں یہ بھی شامل تھا کہ کتنے لوگ جنگ سے واپس آئے اور کتنے لوگ اس جنگ میں مارے گئے۔‘
ریٹائرڈ میجر جنرل نے کہا کہ ان یادگاروں کو محفوظ بنانے کے لیے ان سمیت دیگر افراد نے متعلقہ اداروں کے علاوہ قومی ورثہ برائے ثقافت کی وزارت کو بھی اس ضمن میں اقدامات کرنے کے لیے خطوط لکھے تھے جنھوں نے یہ یقین دہانی کروائی تھی کہ ان یادگاروں کو محفوظ بنانے کے لیے تمام ممکنہ اقدامات کیے جائیں گے۔

### Article 186 ###
کراچی میں تین سالہ بچے ابراہیم کی کھلے گٹر میں گر کر ہلاکت کے واقعے کے بعد جہاں شہر کے میئر کی جانب سے بچے کے اہلخانہ سے معافی مانگی گئی ہے وہیں اسسٹنٹ کمشنر اور کراچی میونسپل کارپوریشن کے سینیئر ڈائریکٹر سمیت متعدد افسران کو معطل کر دیا گیا ہے۔
بچے کی گٹر میں گر کر ہلاکت کا واقعہ اتوار کو گلشن اقبال کے علاقے میں پیش آیا تھا اور ایک نجی ڈیپارٹمنٹل سٹور کے سامنے مین ہول میں گرنے والے بچے کی لاش تقریباً 15 گھنٹے بعد کئی سو میٹر دور ایک کھلے گٹر سے ملی تھی۔
کراچی کے میئر مرتضیٰ وہاب بدھ کی شب ابراہیم کے گھر پہنچے اور اہلخانہ سے تعزیت کی۔ اس موقعے پر مرتضیٰ وہاب نے میڈیا سے بات کرتے ہوئے کہا کہ وہ اس واقعے کی ذمہ داری لیتے ہیں اور بچے کے گھر والوں سے معافی چاہتے ہیں۔
ان کا کہنا تھا کہ غم کی اس گھڑی میں وہ الزامات کی سیاست میں نہیں جائیں گے اور یہ کہ ’جس طرح کا ردعمل ہونا چاہیے تھا وہ نہیں تھا۔‘
میئر کراچی کے اس دورے کے بعد بدھ کی شب کے ایم سی کے سینیئر ڈائریکٹر میونسپل سروسز عمران راجپوت ، ٹاؤن میونسپل کارپوریشن گلشن اقبال کے اسسٹنٹ انجینئر راشد فیاض، کراچی واٹر اینڈ سیوریج کارپوریشن کے ایگزیکٹو انجینئر وقار احمد، اسسٹنٹ کمشنر گلشن اقبال عامر علی شاہ  اور تحصیل دار گلشن اقبال سلمان فارسی کی معطلی کا نوٹیفیکشن جاری کر دیا گیا۔
ادھر اس واقعے کی عدالتی تحقیقات کے لیے سابق رکن قومی اسمبلی عالمگیر خان نے جمعرات کو سندھ ہائی کورٹ میں درخواست بھی دائر کی ہے جس میں میئر کراچی کے علاوہ شہر کے 25 ٹاؤنز کے چیئرمینز کو بھی فریق بنایا گیا ہے۔
عالمگیر خان نے درخواست میں مؤقف اختیار کیا ہے کہ ابراہیم کی ہلاکت کے واقعے کی سیشن جج کے ذریعے تحقیقات کروائی جائیں تاکہ ذمہ داروں کا تعین ہو سکے۔ عدالت نے اس درخواست پر پانچ دسمبر کی تاریخ مقرر کرتے ہوئے متعلقہ اداروں سے کھلے مین ہولز کا تمام ریکارڈ مانگ لیا ہے۔
خیال رہے کہ کراچی کی میونسپل کارپوریشن کی جانب سے ابتدائی رپورٹ میں اس حادثے کا ذمہ دار بی آر ٹی ریڈ لائن حکام اور سٹور کی انتظامیہ دونوں کو قرار دیا گیا تھا۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
کے ایم سی میونسپل سروسز ڈپارٹمنٹ کی جانب سے سندھ حکومت کو جمع کرائی گئی رپورٹ میں بتایا گیا تھا کہ میئر کراچی اور میونسپل کمشنر کی ہدایت پر کے ایم سی نے ریسکیو آپریشن شروع کیا، جس میں دو ایکسکیویٹرز، میونسپل اہلکار اور میونسپل پبلک ہیلتھ کا عملہ شامل تھا۔ طویل تلاش کے بعد بچے کی لاش سرسید انجینئرنگ یونیورسٹی کے قریب ایک لنک نالے سے برآمد ہوئی۔
رپورٹ میں بتایا گیا کہ جائے وقوعہ کے معائنے سے معلوم ہوا کہ بی آر ٹی ریڈ لائن کی جاری تعمیراتی سرگرمیوں سے نیپا سے عزیز بھٹی پارک تک کے ڈرینیج سسٹم کو ’شدید نقصان اور خلل‘ پہنچا ہے۔
رپورٹ میں بتایا کہ ڈرین کے مختلف مقامات پر 2×2 فٹ کے عارضی کنکریٹ کور رکھے گئے تھے، جو کے ایم سی کے مطابق کسی بھی صورت اس کا مروجہ طریقہ کار نہیں ہے اور انھی عارضی کورز میں سے ایک چیز سٹور کے سامنے مبینہ طور پر موجود نہیں تھا، جو اس حادثے کا سبب بنا۔
رپورٹ میں یہ بھی کہا گیا ہے کہ بی آر ٹی حکام نے ڈرین کی کھدائی اور تعمیراتی کام شروع کرنے سے قبل کے ایم سی کو نہ تو باقاعدہ طور پر آگاہ کیا اور نہ ہی کوئی کلیئرنس حاصل کی۔
کے ایم سی کے حکام کے مطابق یہ المناک واقعہ ’بی آر ٹی حکام اور چیز سٹور کی انتظامیہ دونوں کی غفلت‘ کا نتیجہ ہے، کیونکہ دونوں میں سے کسی نے بھی کھلے ڈرین کو محفوظ بنانے کے لیے مناسب اقدامات نہیں کیے۔
دوسری جانب بی آر ٹی ریڈ لائن منصوبے کے ترجمان نے ایک اعلامیے میں حادثے کے منصوبے کے ساتھ کسی بھی قسم کے تعلق کو سختی سے مسترد کردیا۔
کراچی میٹروپولیٹن کارپوریشن (کے ایم سی) کو بھیجے گئے خط میں بتایا گیا ہے کہ ہلاک ہونے والا بچہ، ابراہیم، سٹور کے پارکنگ ایریا میں موجود پرانے سیوریج کے مین ہول میں گرا تھا، جو بی آر ٹی ریڈ لائن کے دائرہ اختیار میں نہیں آتا۔
خط میں واضح کیا گیا ہے کہ حادثے کا مقام بی آر ٹی ریڈ لائن کے تعمیراتی کاموں سے ’خاصے فاصلے‘ پر ہے اور اس جگہ نہ کھدائی، نہ بیریکیڈنگ اور نہ ہی کسی قسم کا تعمیراتی سرگرمی بی آر ٹی کے تحت ہوئی۔ خط کے مطابق یہاں تک کہ سڑک کی موجودہ تعمیر بھی بالکل محفوظ اور برقرار ہے۔
بی آر ٹی انتظامیہ نے مزید کہا کہ منصوبے کا اس علاقے کی سیوریج یا نالہ سسٹم کی انتظامی، عملی یا دیکھ بھال کی کوئی ذمہ داری نہیں بنتی۔
بی آر ٹی ریڈ لائن نے مؤقف اختیار کیا ہے کہ منصوبے کے تمام تعمیراتی کام متعلقہ اداروں سے این او سی حاصل کرنے کے بعد ہی شروع کیے جاتے ہیں اور ایشیائی ترقیاتی بینک کے مقرر کردہ حفاظتی اصولوں کے مطابق سخت نگرانی میں انجام پاتے ہیں۔
کراچی میں ایک تین سالہ بچے کی گٹر میں گرنے کے بعد ہلاکت نے ایک جانب جہاں پاکستان کے سب سے بڑے شہر میں مقامی حکومتوں پر سوالات اٹھائے ہیں وہیں ایک بڑا سوال یہ بھی ہو رہا ہے کہ اس بچے کی تلاش میں اتنی دیر کیوں لگی؟
بی بی سی نے اس حوالے سے سندھ حکومت کے زیر انتظام ریسکیو انتظامیہ سے بات کی اور یہ جاننے کی کوشش کی کہ اس بچے کو جلد کیوں نہیں تلاش کیا جا سکا، اس کام میں اتنی تاخیر کیوں ہوئی اور ایسے واقعات میں کیا مشکلات درپیش ہوتی ہیں۔
سندھ حکومت کے زیرانتظام 1122 کے ترجمان حسان الحسیب کا کہنا ہے کہ ’بغیر نقشوں اور کوآرڈینیشن کے وہ بلائنڈ آپریشن کرتے ہیں۔‘
بی بی سی سے بات کرتے ہوئے انھوں نے بتایا کہ ’گہرے پانی میں ریسیکو کی ایس او پی کے تحت رات کی تاریکی میں آپریشن نہیں ہوتا اور اگر سنہری لمحات کھو دیں تو بچنے کے امکانات کم ہوجاتے ہیں، یہاں بھی یہ ہی صورتحال تھی۔‘
انھوں نے ایک اور انکشاف یہ بھی کیا کہ ’کراچی میں ایسے واقعات میں سب سے بڑی مشکل مین ہولز اور ڈرینج کے بلیو پرنٹس یعنی نقشوں کی عدم دستیابی ہوتی ہے جو ان کے مطابق متعلقہ محکمے فراہم نہیں کرتے ہیں۔‘
’اس وجہ سے معلوم نہیں ہوتا کہ گٹر کا بہاؤ کس طرف ہے، جہاں لوگ کہہ رہے ہوتے ہیں وہاں تلاش کی جا رہی ہوتی ہے۔‘
ان کا کہنا تھا کہ اس کے علاوہ مختلف سیاسی ادوار میں مین لائنوں سے دیگر لائنیں منسلک کر دی گئیں ہیں۔ ’جب ٹاؤن انتظامیہ تبدیل ہوتی ہے تو انھیں بھی معلوم نہیں ہوتا جس سے پریشانی مزید بڑھ جاتی ہے، اس صورتحال میں یہ سارا بلائنڈ سرچ آپریش ہوتا ہے۔‘
حسان الحسیب کہتے ہیں کہ ’پنجاب میں سارا آپریشن کوآرڈینیشن سے ہوتا ہے جس میں تمام متعلقہ محکمے موجود ہوتے ہیں لیکن کراچی میں ایسا نہیں۔‘
وہ کہتے ہیں کہ ’ہیوی مشینری ہمارے پاس نہیں ہوتی جو ضلعی انتظامیہ یا میونسپل کارپوریشن یا ٹاؤن انتطامیہ فراہم کرتی ہے۔ گزشتہ روز بی آر ٹی پراجیکٹ کی مشینری کرائے پر حاصل کی گئی۔ اس کے بعد ایک این جی او نے اس کو ہائر کیا۔‘
حسان الحسیب کے مطابق مشتعل ہجوم بھی ایک بڑی رکاوٹ ہوتا ہے۔ ’گزشتہ روز بھی پولیس، رینجرز اور میڈیا پر پتھرا کیا گیا اس صورتحال میں سٹاف خوفزدہ ہوتے ہیں۔‘
تین سالہ بچے کی لاش وقوعہ کی جگہ سے چند سو میٹر کے فاصلے پر سر سید یونیورسٹی کے قریب موجود ایک اور کھلے گٹر سے ملی۔
ہنگامی امداد کے سرکاری ادارے ریسکیو 1122 کی جانب سے چیف آپریٹنگ افسر کا ایک اعلامیہ جاری کیا گیا جس میں دعویٰ کیا گیا کہ واٹر ریسکیو ٹیم نے مسلسل سرچ  آپریشن کے بعد لاش نکالی ہے۔
تاہم سوشل میڈیا پر موجود کئی ویڈیوز میں اس دعویٰ کو مسترد کیا جا رہا ہے۔
گلشن اقبال ٹاؤن کے کونسلر کبیر احمد، جن کا تعلق جماعتِ اسلامی سے ہے، نے اپنی ویڈیو میں دکھایا کہ کراچی پولیس کے ایک ڈی ایس پی نیلے رنگ کے کپڑوں میں ملبوس ایک نو عمر نوجوان کو شاباش دے رہے ہیں۔ ویڈیو میں دعویٰ کیا جا رہا ہے کہ اس نوجوان نے گٹر سے بچے کی لاش نکالی ہے۔
اس نوجوان تنویر کا کہنا تھا کہ اس نے گٹر سے بچے کو نکالا تو اس کی سانسیں نہیں چل رہی تھیں۔ نوجوان کا کہنا ہے کہ اس نے بچے کو وہاں موجود ایک شخص کے حوالے کیا۔
تاہم جب رسیکیو انتظامیہ کے حسان الحسیب سے یہ سوال کیا گیا تو انھوں نے اس دعوے کو مسترد کیا۔
ان کے مطابق ’پانی کا بہاؤ معلوم کرنے کے لیے ایک رنگین بال گٹر میں پھینکی جاتی ہے۔‘ وہ کہتے ہیں کہ ’کے ایم سی، ڈی ایم، ایدھی، چھیپا اور دیگر رضاکاروں کو گٹروں پر کھڑا کیا جاتا ہے تاکہ وہ نگرانی کریں اور اس کا رخ دیکھیں۔‘
انھوں نے دعویٰ کیا کہ ’جس جگہ ریسکیو آپریشن کیا جا رہا تھا، اس سے تھوڑی دور موجود رضا کاروں نے گٹر میں بچے کی ٹانگ دیکھی لیکن انھوں نے خود اسے نہیں نکالا اور وہاں موجود کچرا چننے والے بچے سے کہا کہ وہ نکالے۔‘
حسان کہتے ہیں کہ ’ان سے یہ کوتاہی ہوئی۔ اس کے بعد وہاں ایک سوزوکی موجود تھی، اس میں لاش ڈال کر وہاں لائے جہاں آپریشن ہو رہا تھا۔‘
انہوں نے بتایا کہ ان کے کنٹرول روم میں 10.34 پر اطلاع آئی، ’تین منٹ میں 10.37 پر وہاں ایمبولینس پہنچی اور 10.56 منٹ پر ڈرائیور نیچے اتر چکا تھا۔‘
اس سلسلے میں ایدھی کے ترجمان نے بتایا کہ ان کے غوطہ غور نے لاش ایدھی ایمبولینس میں ہسپتال پہنچائی۔
یاد رہے کہ کراچی کے جس علاقے میں یہ واقعہ پیش آیا وہاں بی آر ٹی ریڈ لائن منصوبے کا کام جاری ہے جس کی وجہ سے مرکزی سڑک ٹوٹ پھوٹ کا شکار ہے۔
تین سالہ بچے کے گٹر میں گرنے کے واقعے کے بعد ایک پریس کانفرنس سے خطاب کرتے ہوئے جماعتِ اسلامی کے امیر حافظ نعیم الرحمٰن نے دعویٰ کیا کہ یہ پہلی مرتبہ نہیں کہ کسی کی گٹر میں گر کر موت ہوئی ہے۔ ’اس سے قبل بھی اس قسم کے درجنوں واقعات ہو چکے ہیں اور واٹر اور سیوریج بورڈ اس کا ذمہ دار ہے۔‘
فلاحی ادارے ایدھی ویلفیئر کے اعداد و شمار کے مطابق رواں سال کے 11 مہینوں میں اتوار کے روز ہلاک ہونے والے تین سالہ بچے سمیت اب تک 23 افراد گٹروں اور نالوں میں گر کر ہلاک ہوئے ہیں۔ ہلاک ہونے والوں میں سے آٹھ بچوں کی عمریں 10 سال سے کم تھیں۔
نعیم الرحمٰن نے کہا کہ میئر کراچی نے کہا تھا کہ وہ گٹر کے ڈھکن مہیا کریں گے اور لگائیں گے۔ میئر مرتضی وہاب کے مطابق، جس علاقے میں اتوار کے روز کا واقعہ پیش آیا، اس ٹاؤن کے چیئرمین کا تعلق جماعتِ اسلامی سے ہی ہے۔
حافظ نعیم الرحمٰن کا مزید کہنا تھا کہ اختیارات اور فنڈز کی کمی کے باوجود بھی جب جماعتِ اسلامی اپنے محدود وسائل کے ساتھ ٹاؤنز میں کام کرتی ہے تو ’یہ پوچھتے ہیں کہ یہ پیسے کہاں سے آئے۔‘
مرتضی وہاب کا جماعتِ اسلامی کی جانب تنقید کا جواب دیتے ہوئے کہنا تھا کہ ’ڈھکن لگانے کے لیے کوئی اختیار چاہیے؟‘
انھوں نے دعویٰ کیا کہ جماعتِ اسلامی نے ایک مہم چلائی تھی کہ انھوں نے نئے جدید ترین ڈھکن بنوا لیے ہیں۔ ’یہ کیسے ہو سکتا ہے کہ جب کوئی اچھی چیز آتی ہے تو کہتے ہیں ہم نے کیا ہے، جب کچھ برا ہوتا ہے کہ تو کہتے ہیں کہ اس کا ذمہ دار وہ ہے۔‘
کراچی کے میئر مرتضیٰ وہاب کا کہنا ہے کہ ایک سال کے دوران 88 ہزار گٹر کے ڈھکن فراہم کیے گئے ہیں جن میں سے 55 فیصد مقامی یونین کونسلز کے چیئرمین کو دیے گئے تھے۔
انھوں نے کہا کہ ’یہ ممکن ہی نہیں کہ اتنے مصروف سٹور کے سامنے موجود گٹر پر کئی روز سے ڈھکن نہ ہو۔‘
میئر کراچی کا کہنا تھا کہ انھوں ڈی سی کو حکم دیا ہے کہ وہ ’سی سی ٹی وی فوٹیج حاصل کر کے یہ معلوم کریں کہ یہ ڈھکن کب سے غائب تھا۔‘
مرتضیٰ وہاب نے دعوی کیا کہ واٹر اینڈ سیوریج بورڈ کے شکایتی سیل کے پاس بھی اس ڈھکن کے حوالے سے کوئی شکایت نہیں آئی۔
یاد رہے کہ کراچی میں مقامی حکومتوں کا انتظام تین سطحوں پر مشتمل ہے جس میں پہلی سطح یونین کونسل، دوسری سطح ٹاؤن اور تیسری کراچی میٹروپولیٹن کارپوریشن یعنی کے ایم سی ہے۔ مین ہولز اور نالوں کی مرمت اور صفائی کے ایم سی کی ذمہ داری ہے۔
تاہم کراچی واٹر اینڈ سیوریج کارپویشن نے ایکس پر وضاحتی بیان جاری کیا ہے کہ گلشن اقبال میں نیپا پل کے نزدیک جس مقام پر بچے کے ڈوبنے کا واقعہ پیش آیا وہاں واٹر کار پوریشن کا کوئی سسٹم موجود نہیں۔ ’نہ ہی اس مقام پر سیوریج کی لائن ہے اور نہ ہی واٹر کار پوریشن کا کوئی مین ہول واقع ہے۔‘
بیان میں کہا گیا ہے کہ برساتی نالوں کی مرمت، دیکھ بھال اور صفائی کے امور واٹر کارپوریشن کے دائرہ اختیار میں شامل نہیں ہیں۔
سندھ کے وزیرِ اطلاعات شرجیل انعام میمن نے صوبائی اسمبلی میں بات کرتے ہوئے کہا کہ یہ بچہ کسی کا بھی ہو سکتا تھا، یہ واقعہ کہیں بھی، کسی کے بھی ساتھ ہو سکتا تھا۔
ان کا کہنا تھا کہ وہ اس بحث میں نہیں پڑے گے کہ ’وہاں کونسلر کس کا ہے، ٹاؤن چیئرمین کس کا ہے۔ مجھے افسوس ہوتا ہے کہ ایسے موقع پر ہم ایک دوسرے پر الزام لگانا شروع کر دیتے ہیں۔‘
انھوں نے مجرمانہ غفلت قرار دیتے ہوئے کہا کہ ’جس کی ذمہ داری تھی اور اس نے نہیں کیا تو اس کو سزا ملنی چاہیے، چاہے وہ کوئی بھی ہو۔‘
کراچی میں ایک ڈیمپارٹمنٹل سٹور کے سامنے گٹر میں گر کر تین سالہ بچے کی ہلاکت کے بعد سوشل میڈیا پر لوگ بلدیاتی اداروں اور شہری انتظامیہ کی کارکردگی پر سوال اٹھاتے نظر آ رہے ہیں۔
سوشل میڈیا ویب سائٹ ایکس پر ثاقب جاوید نامی صارف لکھتے ہیں کہ ’یہ کوئی حادثہ نہِیں، جرم ہے۔‘
’جو عہدیدار اس مین ہول کو ڈھانپنے میں ناکام رہے تھے، ان کے ہاتھوں پر خون ہے۔ مزید کتنے بچوں کی اموات کے بعد اس نظام کا احتساب ہو گا؟‘
ایک اور صارف کا کہنا ہے کہ چند ہفتوں قبل جب خاتون اداکار صبا قمر نے کراچی کے بارے میں اپنے خیالات کا اظہار کیا تھا تو سب کو بہت غصہ آیا تھا۔ ’یہ شہر اپنے ہی باسیوں کے لیے رہنے کے قابل نہیں رہا ہے۔‘
صحافی فیضان لکھانی ایک پر لکھتے ہیں کہ کراچی میں کھلے مین ہول میں گر کر ایک بچہ ہلاک ہو گیا اور کراچی کے رہنما ہونے کا دعویٰ کرنے والے سیاستدان ایک دوسرے پر الزامات لگانے میں مصروف ہیں۔
’لیکن سچ سیدھا ہے: اگر یوسی سے لے کر کے ایم سی تک ہر کوئی اپنا کام صحیح طریقے سے کرتا تو کراچی کی یہ حالت نہ ہوتی۔ ان سب کو ایک دوسرے پر الزام تراشی کے بجائے اس ناکامی کی ذمہ داری قبول کرنی چاہیے۔‘
ایک اور صارف نے کراچی انتظامیہ سے سوال کیا کہ ’ہم 2025 میں جی رہے ہیں، اور ابھی تک آپ مین ہولز کے ڈھکن نہیں لگا سکے ہیں؟‘
سوال یہ ہے کہ یہ گٹروں کے ڈھکن آخر جاتے کہاں ہیں؟ حکام کا کہنا ہے کہ نشے کے عادی افراد لوہا حاصل کرنے کے لیے ڈھکن توڑ دیتے ہیں۔ ماضی میں کراچی میونسپل کارپوریشن کے میئر مرتضیٰ وہاب ان ڈھکنوں کی گمشدگی کا ذمہ دار نشے کے عادی افراد کو قرار دیتے ہیں۔
وہ کہتے ہیں کہ ’جو نشے کے عادی افراد ہیں، ان کی جگہ جگہ ویڈیوز ملتی ہیں جو سریا نکال رہے ہیں۔ گٹر کے ڈھکن بھی نکال رہے ہوتے ہیں۔ یہ سریا کسی نہ کسی مارکیٹ میں بِکتا ہے۔‘
وہ کہتے ہیں نشہ کے عادی افراد کے خلاف کریک ڈاون کے بجائے ’حکومت نے ان کباڑیوں کے خلاف آپریشن کیا ہے۔‘
شہری منصوبہ بندی کے ماہر محمد توحید بھی مرتضیٰ وہاب کی اس بات سے اتفاق کرتے ہیں کہ گٹر کے ڈھکن چوری ہوتے ہیں۔
ان کے مطابق اس کی وجہ یہ ہے کہ ’ان مین ہولز میں سریا اور کنکریٹ استعمال ہوتا ہے۔ چور اس میں سے لوہا نکال کر فروخت کر دیتے ہیں‘ مگر ان کا خیال ہے کہ ’غیر معیاری میٹریل کی وجہ سے یہ ڈھکن خود بھی ٹوٹ پھوٹ کا شکار ہو جاتے ہیں۔‘
مگر میئر مرتضیٰ وہاب کہتے ہیں کہ سپلائی اور معیار کا مسئلہ نہیں ہے۔ ’مسئلہ یہ ہے کہ ان مین ہول کورز کی رکھوالی کون کرے گا؟ اگر شہری تعاون نہیں کریں گے تو خدشہ ہے کہ سرکار ڈھکن لگاتی رہے گی اور نشئی چوری کرتے رہیں گے۔‘
محمد توحید کہتے ہیں کہ ’یہ حقیقت ہے کہ شہر کی اونرشپ نہیں ہے جس میں کمیونٹیز خود نگرانی کرتی ہیں۔‘
ان کا کہنا ہے کہ ’اگر کس کے گھر کے سامنے گٹر کا ڈھکن ہے، کوئی نشئی اگر کچھ حرکت کر رہا ہے تو اس کو روکیں کیونکہ حکومت کے لیے ممکن نہیں ہے کہ ہر سطح پر گٹر کے ڈھکنوں کی حفاظت کرے۔‘
’حکومتی ادارے عوام کو آگاہ کریں اور شعور دیں۔ اگر آپ کے علاقے میں ڈھکنے لگا دیے ہیں تو یہ اب آپ کی ذمہ داری ہے کہ اس کی دیکھ بھال کریں۔‘

### Article 187 ###
پاکستان کے شہر کراچی کے پوش علاقے ڈیفینس میں اشتہاری سکرینز پر فحش ویڈیو چلنے کے بعد پولیس نے ایک مشتبہ شخص کو گرفتار کر لیا ہے۔
ڈی آئی جی جنوبی اسد رضا کے مطابق گرفتار ملزم نے پولیس کو بتایا کہ اس کے موبائل فون سے یہ ویڈیو حادثاتی طور پر چل گئی تھی۔
واضح رہے کہ دو روز قبل ڈیفینس کی مرکزی شاہراہ پر نصب ایس ایم ڈی اشتہاری سکرینز پر اچانک چند لمحوں کے لیے فحش ویڈیو چلنے لگی، جسے بعض شہریوں نے ریکارڈ کر کے سوشل میڈیا پر شیئر کردیا۔
نجی اشتہاری کمپنی کے آپریشن مینیجر آصف خان نے بی بی سی کو بتایا کہ انھیں شبہ ہے کہ ان کی کمپنی کی ساکھ متاثر کرنے کے لیے یہ حرکت کی گئی اور انھوں نے خود ایک ملازم کو پولیس کے حوالے کیا تاکہ حقائق سامنے آسکیں۔
پولیس نے تعزیراتِ پاکستان کی دفعہ 292 کے تحت مقدمہ درج کر لیا، جو فحش مواد کی تیاری، تقسیم یا عوامی نمائش کو جرم قرار دیتی ہے۔
اس دفعہ کے تحت سزا میں قید، جرمانہ یا دونوں شامل ہوسکتے ہیں جبکہ بار بار جرم کرنے والوں کے لیے سخت تر سزا مقرر ہے۔
اس واقعے کے بعد اشتہاری کمپنی کے قانونی مشیر شاکر رشید کی مدعیت میں گذری تھانے میں مقدمہ درج کیا گیا۔
ایف آئی آر کے مطابق چار فروری کی رات نو بج کر 37 منٹ پر کمپنی کے آپریشن مینیجر آصف خان نے اطلاع دی کہ خیابان اتحاد پر عائشہ مسجد کے قریب نصب سکرین پر وقفے وقفے سے فحش ویڈیو کلپ چل رہا ہے، جس سے عوامی جذبات مجروح ہو رہے ہیں۔
مدعی نے بتایا کہ وہ خود موقع پر پہنچے اور صورتحال دیکھنے کے بعد فوری طور پر سکرین بند کروائی۔
تاہم  کمپنی کے آپریشن مینیجر آصف خان نے بی بی سی کو بتایا کہ یہ نظام کلاؤڈ سسٹم پر چلتا ہے اور اس کی سکیورٹی موجود ہے تاہم فی الحال تفتیش جاری ہے۔
ان کا کہنا تھا کہ انھوں نے خود ایک ملازم کو پولیس کے حوالے کیا تاکہ حقائق سامنے آسکیں۔
ہیکنگ سے متعلق سوالات پر انھوں نے کوئی واضح جواب نہیں دیا۔
انھوں نے کہا کہ ’یہ واقعہ نہ صرف کمپنی کی ساکھ کے لیے نقصان دہ ثابت ہوا بلکہ عوامی سطح پر بھی شدید ردعمل سامنے آیا۔ پولیس تحقیقات جاری رکھے ہوئے ہے اور مزید حقائق سامنے آنے کا انتظار کیا جا رہا ہے۔‘
ایس ایم ڈی یعنی ’سرفیس ماؤنٹ ڈیوائس‘ (Surface-Mount Device) اشتہاری سکرینز جدید ایل ای ڈی ٹیکنالوجی پر مبنی ہوتی ہیں، جن میں ہر پکسل کے اندر سرخ، سبز اور نیلے رنگ کے چھوٹے ایل ای ڈی ڈائیوڈز نصب ہوتے ہیں۔
یہ ڈائیوڈز مختلف شدت سے روشنی خارج کرتے ہیں اور مل کر لاکھوں رنگ پیدا کرتے ہیں، جس سے تصویر نہایت واضح، روشن اور ہائی ریزولوشن میں نظر آتی ہے۔
یہ سکرینز عام طور پر بڑے بل بورڈز، شاپنگ مالز، سٹیڈیمز اور مرکزی شاہراہوں پر نصب کی جاتی ہیں۔ ان کا نظام کلاؤڈ یا لوکل سرور سے منسلک ہوتا ہے، جہاں سے اشتہارات یا ویڈیوز اپ لوڈ کر کے نیٹ ورک (وائی فائی، لین یا موبائل انٹرنیٹ) کے ذریعے چلائے جاتے ہیں۔
توانائی کی بچت اور دن رات میں یکساں برائٹنس کے باعث ایس ایم ڈی سکرینز آج کے دور میں سب سے زیادہ مقبول ڈیجیٹل اشتہاری ذریعہ سمجھی جاتی ہیں۔
ایس ایم ڈی اشتہاری سکرینز کے ہیک ہونے کا خطرہ کافی زیادہ ہے، خاص طور پر جب وہ انٹرنیٹ یا وائی فائی نیٹ ورک سے جڑی ہوں۔
ہیکرز نیٹ ورک یا سافٹ ویئر میں موجود کمزوریوں کا فائدہ اٹھا کر سکرینز کو کنٹرول کر سکتے ہیں۔ اگر سکرینز کلاؤڈ سسٹم سے جڑی ہوں تو ہیکرز انھیں چلانے والی کمپنی کے اندرونی ڈیٹا تک بھی رسائی حاصل کر سکتے ہیں۔

### Article 188 ###
سنہ 1957 کے جولائی کے آخری دن تھے۔ پاکستان کے پانچویں وزیرِ اعظم حسین شہید سہروردی کا امریکہ کا 18 روزہ دورہ ختم ہو رہا تھا جب ایک امریکی اخبار نے انھیں ’امریکہ میں تب تک آئے پُرجوش اور فعال ترین  سرکاری مہمانوں میں سے ایک‘ قرار دیا۔
دی نیویارک ٹائمز نے امریکی محکمہ خارجہ کے ایک اہلکار کے حوالے سے لکھا کہ ’سہروردی وہ پہلے ایسے سرکاری مہمان ہیں جو نہ صرف اُن کے لیے تیار کیے گئے جامع اور مصروف پروگرام (شیڈول) سے تھکے نہیں بلکہ وہ اس میں مزید مصروفیات شامل کرنا چاہتے تھے۔'
’کل کا دن بھی اِسی طرح گزرا۔ جمعہ کی شب ایک بڑے ڈنر کے بعد وزیراعظم صبح تین بجے سوئے، لیکن صرف چار گھنٹے بعد، سات بجے دوبارہ بیدار ہو گئے اور چند ہی گھنٹوں بعد کوسٹ گارڈ کی ٹگ بوٹ میں نیویارک بے کا دورہ کر رہے تھے۔ انھوں نے اپنے وفد کے ایک رکن سے پوچھا: ’میرے فارن افیئرز (اُمور خارجہ) والے صاحب کہاں ہیں؟‘
جواب ملا: ’وہ ابھی جاگے نہیں ہیں۔ لوگ آپ کے شیڈول کا ساتھ نہیں دے سکتے۔‘
سہروردی سنہ 1893میں بنگال (برطانوی ہندوستان) میں پیدا ہوئے۔ اُن کے والد سر زاہد سہروردی کلکتہ ہائی کورٹ کے جج تھے اور اُن کی والدہ خجستہ اختر بانو اُردو زبان کی ادیبہ تھیں۔
سنہ 1920میں انھوں نے بنگال کے اُس وقت کے وزیر داخلہ سر عبد الرحیم کی بیٹی بیگم نیاز فاطمہ سے شادی کی اور اُن (نیاز فاطمہ) کی وفات کے بعد 1940 میں روس کی تھیٹر اداکارہ ویرا الیگزینڈروینا سے بیاہ کیا، جنھوں نے اسلام قبول کر کے اپنا نام  بیگم نور جہاں رکھا۔ سنہ 1951 میں اُن میں طلاق ہو گئی۔ اس شادی سے سہروردی کے ایک بیٹے راشد سہروردی پیدا ہوئے جو اداکار تھے۔
سہروردی نے آکسفورڈ سے قانون کی  تعلیم پائی۔ سیاست کا ذوق رکھتے تھے چنانچہ کلکتہ کے شہری کونسلر منتخب ہوئے اور بعدازاں برطانوی حکومت کے زیرِانتظام بنگال کی صوبائی قانون ساز کونسل کے رُکن رہے، یہ ذمہ داری انھوں نے سنہ1921 سے سنہ 1945 تک نبھائی۔
بانی پاکستان محمد علی جناح کی خواہش پر وہ سنہ 1928 میں مسلم لیگ کی بنگال شاخ کے سیکریٹری جنرل منتخب ہوئے۔ خواجہ ناظم الدّین کی بنگال میں قائم حکومت (1943-45) میں وزیر رہے۔ سہروردی کی متحرّک قیادت کی بدولت 1946 کے انتخابات میں مسلم لیگ نے بنگال میں 121 میں سے 114 نشستیں جیت لیں۔ اور یوں وہ متحدہ بنگال کے وزیر اعلیٰ منتخب ہو گئے۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
اُس وقت پورے ہندوستان میں بنگال ہی تھا جہاں مسلم لیگ کی وزارت تھی۔
ہفت روزہ ’ٹائم‘ کے مطابق ’1946 میں جب ہندو مسلم کشیدگی نے کلکتہ میں خونیں فسادات کی صورت اختیار کی، تو سہروردی موہن داس گاندھی کے ساتھ ہنگاموں کے علاقوں کے دورے کرتے رہے، جہاں وہ دونوں مل کر ہندو مسلم رواداری کا پیغام دیتے اور اس کو عملی طور پر ثابت کرنے کی کوشش کرتے۔‘
پاکستان بننے سے قبل سہروردی نے سبھاش چندربوس کے بھائی سرت چندر بوس، جو اُس وقت بنگال کانگرس کے سربراہ تھے، کے ساتھ مل کر ایک علیحدہ وطن کے قیام کا منصوبہ بنایا اور اس حوالے سے لارڈ ماؤنٹ بیٹن کو خبر بھی کر دی گئی۔
سٹینلی وولپرٹ اپنی کتاب ’دی شیم فل فلائٹ‘ میں لکھتے ہیں کہ ماؤنٹ بیٹن، جو ہر حال میں پاکستان کو بننے سے روکنا چاہتے تھے، نے محمد علی جناح کو جب اس بارے میں بتایا تو اُن کی نیّت جناح اور سہروردی کے درمیان خلیج پیدا کرنے کی تھی لیکن جناح نے اُن کی اس تجویز سے اتفاق کر کے وائسرائے کے ارمانوں پر پانی پھیر دیا۔
’جناح کا صاف جواب یہی تھا کہ یہ فیصلہ بنگال کے حق میں بہتر ہے کیونکہ ویسے بھی کلکتہ کے بغیر بنگال کا گزارا ممکن نہ ہو گا۔ تاہم، یہ سکیم نہرو اور پٹیل نے آگے ہی نہ بڑھنے دی اور بالآخر بنگال کو بھی تقسیم کے کرب سے گزرنا پڑا۔‘
مغربی بنگال انڈیا کے حصے آیا جب کہ مشرقی بنگال، جو صنعتی ترقی سے محروم تھا، مشرقی پاکستان کہلایا۔
ٹائم لکھتا ہے کہ سنہ 1947 میں جب ہندوستان کو آزادی ملی اور وہ انڈیا اور پاکستان میں تقسیم ہوا تو سہروردی کلکتہ ہی میں مقیم رہے۔ یہاں تک کہ انڈین حکام نے اُن کے کاروبار اور اُن کی 1947 ماڈل بیوک گاڑی پر بھاری ٹیکس لگانے کی کارروائی شروع کر دی۔
اختر بلوچ کی تحقیق ہے کہ سہروردی کی پاکستان میں آئین ساز اسمبلی کی نشست اس بنیاد پر خالی کر دی گئی کہ جو شخص تقسیمِ ہند کے بعد چھ ماہ کے اندر اندر پاکستان کے کسی علاقے میں رہائش اختیار نہیں کر پاتا وہ اپنی نشست پر برقرار نہیں رہ سکتا۔ سہروردی نے کوشش کی کہ مشرقی پاکستان میں انھیں کوئی رہائش گاہ مل جائے۔
سہروردی کی ماموں زاد بہن شائستہ اکرام اللہ، جو خود بھی پہلی دستور ساز اسمبلی کا حصہ رہیں، حسین شہید سہروردی کی سوانح عمری میں لکھتی ہیں کہ ’وہ جون 1948 میں ڈھاکہ گئے لیکن اُن کی آمد کے 24 گھنٹوں کے بعد انھیں ڈھاکہ بدری کا نوٹس دیا گیا۔ اس میں یہ بھی شامل تھا کہ وہ آئندہ چھ ماہ کے لیے مشرقی پاکستان داخل نہیں ہو سکتے۔‘
ٹائم کے مطابق ’1949میں سہروردی آخرکار پاکستان منتقل ہو گئے۔ اس وقت مسلم لیگ کے رہنماؤں نے انھیں ’غدار‘ قرار دے کر پاکستانی سیاست سے خارج کرنے کی کوشش کی۔‘
قدرت اللہ شہاب اپنی کتاب ’شہاب نامہ‘ میں لکھتے ہیں کہ ’لیاقت علی خان، حسین شہید سہروردی کو اکثر اپنی تقریروں میں تنقید کا نشانہ بناتے۔11 ستمبر 1950 کو محمد علی جناح کے دوسرے یوم وفات پر ایک تقریب میں انھوں نے کہا کہ ’مسٹر سہروردی وہی صاحب ہیں جو ہندوستان کے مسلمانوں کا اتحاد پارہ پارہ کرنے کے بعد یہاں تشریف لائے۔ اِن صاحب نے پاکستان بننے کے بعد ہندوستان میں مسلم لیگ ہند نہیں بننے دی اور اِس مؤقف کا پرچار کیا کہ ہندوستان میں اب فرقہ وارانہ بنیادوں پر سیاسی جماعت کی ضرورت نہیں۔‘
داؤد ظفر ندیم کی تحقیق ہے کہ سہروردی کی تجویز تھی کہ قیامِ پاکستان کے بعد مسلم لیگ کا نام تبدیل ہونا چاہیے اور اس کے دروازے مسلمانوں کے علاوہ غیر مسلموں کے لیے بھی کُھلے ہونے چاہییں۔ محمد علی جناح، سہروردی کی تجویز سے اصولی طور پر متّفق تھے مگر صرف اُس وقت کو موزوں نہیں خیال کرتے تھے۔
ٹائم کے مطابق ’سہروردی نے اپنی جماعت عوامی لیگ قائم کی، مشرقی پاکستان کے دیہات میں گھوم کر حمایت حاصل کی اور سنہ 1954 میں انھوں نےمسلم لیگ کو شکست دے کر مشرقی پاکستان کے مقامی انتخابات جیتے اور اپنی کھوئی ہوئی سیاسی ساکھ بحال کی۔‘
سہروردی کا بڑھتا اثر و نفوذ انھیں مرکزی کابینہ میں لے آیا۔
ہفت روزہ ٹائم کے مطابق ستمبر 1956 میں غلام محمد کے بعد اقتدار سنبھالنے والے صدر اسکندر مرزا، جو فوج اور سول انتظامیہ کی پشت پناہی سے ملک چلا رہے تھے، نے سہروردی کو  بلایا اور اپنی ’کنٹرولڈ جمہوریت‘ کے تحت وزیراعظم مقرر کر دیا۔
ٹائم کی 24 ستمبر 1956کی اشاعت میں لکھا ہے کہ پچھلے ہی سال ایک دن کراچی کی فیشن ایبل کلِفٹن روڈ پر اپنے بڑے، کشادہ گھر میں بیٹھے سہروردی، اس کال کا انتظار کر رہے تھے جو انھیں پاکستان کا وزیراعظم بنا دیتی۔ مگر وہ کال نہیں آئی۔
’آخری لمحے میں، پاکستان کے صدر اسکندر مرزا نے سہروردی کو چھوڑ کر ایک زیادہ مطیع امیدوار، مالیاتی ماہر محمد علی، کو منتخب کر لیا۔ ’مرزا ایک مکار منصوبہ ساز ہے!‘ سہروردی نے غصے میں کہا۔ مرزا نے جواب میں کہا: ’سہروردی صرف میری لاش پر ہی وزیراعظم بنے گا!‘
لیکن ’پچھلے ہفتے، ایوان ِصدر میں، ایک زندہ سلامت اسکندر مرزا نے 64 سالہ حسین سہروردی  سے پاکستان کے پانچویں وزیراعظم  کا حلف لیا، اور پھر مسکرا کر انھیں گلاب اور چنبیلی کے پھولوں کے ہار سے سجا دیا۔‘
’یہ خالص ناگہانی ضرورت تھی جس نے صدر مرزا کو مجبور کیا کہ وہ سہروردی کو پاکستان کے وزیراعظم کے طور پر قبول کریں۔‘
’پاکستان مشکل حالات میں تھا اور حالات مزید خرابی کی طرف جا رہے تھے۔ مشرقی پاکستان، جس کی آبادی 55 فیصد تھی، قحط اور سرکاری بدعنوانی سے جھلس رہا تھا۔‘
’سیاسی جھگڑوں کی وجہ سے تین ماہ پہلے زبردست اعلان شدہ پانچ سالہ منصوبے میں سے کوئی بھی منصوبہ شروع نہیں ہوا تھا۔ کبھی غالب مسلم لیگ پارٹی کئی چھوٹے چھوٹے فریقوں اور دھڑوں میں تقسیم ہو چکی تھی، جس کی وجہ سے سیاسی استحکام کی واحد قوت ختم ہو گئی تھی۔‘
نیویارک ٹائمز نے لکھا کہ ’سہروردی ایک اچھے اور شدید سیاسی معرکے سے لطف اندوز ہوتے ہیں۔ وہ پاکستان کے سب سے سخت گیر سیاستدانوں میں شمار کیے جاتے ہیں۔ ایک پیچیدہ عدالتی مقدمے میں بھی انھیں مزہ آتا ہے، اور وہ پاکستان کے سب سے مصروف اور سب سے مہنگے وکلا میں سے ہیں۔‘
ٹائمز کے مطابق ’انھیں خوش ذائقہ کھانوں کا شوق ہے، موسیقی اور رقص پسند ہے۔ گفتگو، اچھی گفتگو، سہروردی کو سب سے زیادہ پسند ہے، چاہے اپنی ہو یا دوسروں کی۔ سہروردی زندگی کی چھوٹی چھوٹی خوشیوں سے لطف اندوز ہوتے ہیں، شراب یا سگریٹ نوشی ان میں شامل نہیں لیکن حکومت کے معاملات میں وہ انتہائی سنجیدہ ہیں۔‘
’سہروردی کا ایک بنیادی سیاسی عقیدہ یہ ہے کہ پاکستان کے بیشتر مسائل قومی انتخابات نہ ہونے کی وجہ سے پیدا ہوئے ہیں۔ان کے دشمن بھی دو باتوں پر اتفاق کرتے ہیں: ایک یہ کہ وہ وعدہ نبھانے میں سخت ایمان دار ہیں، اور دوسرا یہ کہ وہ غیر مقبول مسائل کو اٹھانے کا رجحان رکھتے ہیں۔‘
’سہروردی نے اس اصول کے لیے جدوجہد کی کہ پاکستانی ہندو اور پاکستانی مسلم کے درمیان کوئی سیاسی امتیاز نہ ہو۔‘
ٹائمز لکھتا ہے کہ سہروردی زیادہ تر وقت اپنے گھر کے ایک چھوٹے کمرے میں گزارتے ہیں۔ کمرے میں جڑواں بستر ہیں، ایک پر وہ سوتے ہیں اور دوسرے پر فون بکس اور فائلیں بکھری ہوتی ہیں۔ بستر کے سامنے کچھ کرسیاں رکھی ہیں، جو اکثر دوستوں یا سیاسی ساتھیوں سے بھری رہتی ہیں۔
’سہروردی روزانہ بارہ گھنٹے یا اس سے زیادہ کام کرتے، اکثر جڑواں بستروں پر نیم دراز رہ کر ریاستی فائلوں اور مکھی مارنے والے پھٹکوں کے درمیان دفتری کام نمٹاتے، یا ریڈیو اور ریکارڈر کی بلند آواز کے ساتھ ’فوری توجہ‘ والی فائلوں کی ورق گردانی کرتے۔‘
’خوش طبع سہروردی ہفتے میں کم از کم ایک دعوت ضرور رکھتے اور شاذ ہی کسی سماجی تقریب سے انکار کرتے۔‘
’سہروردی عموماً سفید کھلی قمیض اور سفید پتلون پہنتے ہیں، لیکن ہمیشہ خوش نما اور صاف ستھرے نظر آتے ہیں۔ ان کے پاس ایک مرسڈیز ہے، جسے وہ خود ڈرائیو کرتے ہیں۔‘
ٹائمز نے لکھا کہ ’جب سہروردی نے دفتر سنبھالا، تو اُن سے پوچھا گیا کہ سب سے اہم مسئلہ قحط ہے یا خارجہ پالیسی، تو سہروردی نے جواب دیا: احمق! سیاسی استحکام۔ یہی سب سے بڑا مسئلہ ہے۔‘
سہروردی نے پاکستان اٹامک انرجی کمیشن (پی اے ای سی) قائم کیا۔ انھوں نے ڈاکٹر نذیر احمد کو اس کا چیئرمین مقرر کیا۔ سہروردی نے ’ایٹمز فار پیس‘ منصوبے کی حمایت کی۔ انھوں نے سنہ 1956 میں امریکہ سے ایک نیوکلیئر  ری ایکٹر درآمد کرنے کے لیے رقم بھی جاری کی۔
پاکستان کے ابتدائی سفارتکاروں میں شامل، ایس ایم برک، نے اپنی کتاب ’پاکستان کی خارجہ پالیسی: ایک تاریخی تجزیہ‘ میں لکھا کہ ’سہروردی اکثر اپنی امریکہ حامی خارجہ پالیسی کا دفاع عوام میں بے باکی سے کرتے تھے۔‘
سہروردی نے امریکہ کی سرپرستی میں قائم جنوب مشرقی ایشیائی دفاعی معاہدے اور برطانیہ کے زیرِ سرپرستی بغداد معاہدے میں پاکستانی شمولیت کی حمایت کی۔
’تجربہ کار مغربی سفارتکار اکثر حیرت کا اظہار کرتے کہ آیا کوئی بھی پاکستان میں نظم پیدا کر سکتا ہے، اور بعض تو سہروردی کو ’پاکستان کی آخری امید‘ قرار دیتے تھے۔‘
ٹائمز نے لکھا کہ ’امریکہ  کے دورے کے اختتام پر ایزن ہاور سہروردی اعلامیے میں کہا گیا کہ امریکی زرعی فاضل اجناس کی ’کم از کم ضروریات‘ پر ہمدردانہ اور جلد غور کیا جائے گا، اور کشمیر کے پرامن، اقوام متحدہ کی ضمانت والے حل کی امید ظاہر کی گئی۔ سہروردی نے پُراسرار انداز میں کہا: ’کچھ باتیں ایسی بھی ہیں جو اعلامیے میں شامل نہیں کی گئیں۔‘
سنہ 1958 میں ایوب خان کے دورِ حکومت میں پشاور کے نزدیک بڈابیر کا فضائی اڈا 10 سالہ لیز پر امریکہ  کے حوالے کیا گیا۔
لیکن امریکہ میں پاکستانی سفیرامجد علی نے اپنی کتاب ’گلمپسز‘ میں لکھا ہے کہ یہ اڈا سی آئی اے کو دینے اور وہاں سے سوویت یونین کی فضائی جاسوسی کے لیے یو 2 طیاروں کی پروازیں شروع کرنے کے لیے باقاعدہ اجازت طلب کرنے والے امریکی صدر آئزن ہاور تھے جبکہ یہ اجازت بخوشی دینے والے اس وقت کے وزیر اعظم حسین شہید سہروردی تھے۔
’یہ اجازت 10 جولائی 1957 کو انھوں نے اپنے دورہ امریکہ کے دوران میں دی اور اسی وقت واشنگٹن کے پاکستانی سفارتخانے کو اس سلسلے میں ہدایات بھی دے دی گئیں۔‘
دوسری جانب پاک چین تعلقات کے معمار بھی سہروردی ہی تھے۔
ایس ایم برک اپنی کتاب ’مین سپرنگس آف انڈین اینڈ پاکستانی پالیسیز‘ میں لکھتے ہیں کہ ’سہروردی نے مغربی بلاک کے دباؤ کو خاطر میں نہ لاتے ہوئے 1956 میں چین کا دورہ کیا۔ وہ پاکستان کے پہلے وزیر اعظم قرار پائے جس نے کمیونسٹ چین کے ساتھ تعلقات قائم کیے۔‘
’اس دورے میں پاکستانی وزیر اعظم نے اپنے چینی ہم منصب چو این لائی سے ملاقات کی اور الائنس پیکٹ پر دستخط کیے۔ اس ملاقات کے بعد ہی بیجنگ میں پاکستانی سفارت خانہ قائم کیا گیا۔‘
’اسی طرح جب 1957 میں چو این لائی پاکستان آئے تو کراچی میں ان کا پرتپاک خیر مقدم کیا گیا۔‘
دو سال پہلے چین کے صدرماؤزے تنگ کی جانب سے پاکستانی وزیراعظم سہروردی کی 19 اکتوبر 1956 کو بیجنگ میں دی جانے والی ضیافت کا مینیو 82 لاکھ 75 ہزار ڈالرمیں نیلام ہوا۔
بوسٹن میں واقع آر آر آکشن کے مطابق سہروردی کے چین کے پہلے سرکاری دورے کے موقع پر دی  گئی دعوت کے مینو پر فاؤنٹین پین سے ماؤ اور اُس وقت کے وزیراعظم چو این لائی سمیت چھ بااثر چینی سیاستدانوں نے دستخط کیے تھے۔
ایک بار سہروردی نے کہا کہ ’سوال یہ پوچھا جاتا ہے: ہم سب، مسلم ممالک، کیوں نہ اکٹھے ہوں بجائے اس کے کہ کسی بڑی طاقت جیسے برطانیہ یا امریکہ سے بندھے رہیں؟‘
’میرا جواب یہ ہے کہ صفر جمع صفر جمع صفر جمع صفر آخرکار صفر کے برابر ہوتا ہے۔ لہٰذا ہمیں زیادہ وسیع نقطۂ نظر اپنانا ہو گا بجائے اس کے کہ سب صفر اکٹھے کریں۔‘
اس تقریر کے بعد ملک بھر میں وزیراعظم کے خلاف احتجاج شروع ہو گیا۔ ان سے استعفے کا مطالبہ کیا گیا، اور مسلم لیگ اور مذہبی جماعتوں نے انھیں ’امپیریل ازم کا ایجنٹ‘ قرار دیا۔
سہروردی کی وزارت عظمیٰ 13 ماہ ہی رہی اور 17 اکتوبر1957 کو انھوں نے استعفا دے دیا، جب اُن کی مخلوط حکومت ٹوٹ گئی۔ انھوں نے پارلیمنٹ سے اعتماد کا ووٹ لینے کی کوشش کی، مگر صدر اسکندر مرزا نے قومی اسمبلی کا اجلاس بلانے سے انکار کر دیا، جس کے بعد سہروردی کے پاس استعفا دینے کے سوا کوئی راستہ نہیں بچا۔
صحافی منیر احمد منیر لکھتے ہیں کہ ایک انٹرویو میں پنجاب  کےایک سابق وزیر اعلیٰ سردار عبدالحمید دستی نے انھیں بتایا کہ جب صدر مرزا نے وزیر اعظم سہروردی سے استعفیٰ طلب کیا تو وہ رو رہے تھے۔
’سہروردی نے کہا کہ میں اس لیے روتا ہوں کہ کشمیر ہمیشہ کے لیے گیا۔ ایوب خان کے ساتھی اور قومی اسمبلی کے رکن سید مرید حسین کی زبانی یہ سن کر میری جستجو کو ایک اور مہمیز لگی۔‘
’سید امجد علی نے گتھی سلجھا دی۔ کہنے لگے، صدرِ امریکہ بڈابیر (پشاور) میں مواصلاتی اڈا کھولنا چاہتے تھے۔ وزیر اعظم سہروردی نے شرط رکھی، میں اڈا کھولنے کی اجازت دے دیتا ہوں، اس کے عوض مجھے کشمیر لے دیں۔‘
سنہ 1958 میں جنرل ایوب خان نے مارشل لا لگا دیا۔ ندیم کے مطابق سہروردی تن تنہا حزب اختلاف کی آواز بن گئے۔
الیکٹو باڈیز ڈسکوالیفکیشن آرڈر ( ایبڈو) کے نام سے ایک قانون بنا، جس کے تحت سیاست دانوں پر کرپشن کے الزامات لگائے جاتے۔ جواب میں یا تو سیاست دان سیاست سے بے دخلی قبول کرتا، یا فوجی عدالت میں مقدمے کا سامنا کرتا۔ جن چند سیاستدانوں نے مقدمہ لڑنے کا فیصلہ کیا، ان میں سہروردی بھی تھے۔
الزام لگا کہ جب سہروردی وزیر اعظم تھے، انھوں نے اپنے اختیارات کے غلط استعمال میں ایک شخص سیٹھ نور علی کو چاولوں کا پرمٹ دیا تھا۔ فوجی عدالت میں سہروردی نے ریکارڈ سے ثابت کر دیا کہ پرمٹ کے اجرا کے لیے وزارت تجارت کے سیکریٹری نے ان سے منظوری لی ہی نہیں، بلکہ خود ہی پرمٹ جاری کر دیا، اسکندر مرزا اور ایوب خاں کے کہنے پر۔
’سہروردی کو سات سالہ نااہلی کی سزا تو پھر بھی دی گئی، لیکن پریس کو عدالتی کارروائی رپورٹ کرنے سے روک دیا گیا۔‘
لیکن سہروردی سیاسی طور پر مسلسل متحرک رہے۔
شائستہ اکرام اللہ، سہروردی کی سوانح عمری میں لکھتی ہیں کہ ’انھوں نے اپنی وکالت دوبارہ سے شروع کرنے کا فیصلہ کیا۔ حکومت نے انھیں روکنے کے لیے اپنی سازشوں میں اضافہ کر دیا۔ کراچی اور لاہور کی عدالتوں کو یہ ہدایات جاری کی گئیں کہ وہ وکیل کی حیثیت سے انھیں رجسٹر نہ کریں۔ یہ منٹگمری (جسے اب ساہیوال کے نام سے جانا جاتا ہے) کی ایک عدالت تھی جس نے سہروردی کو وکیل کی حیثیت سے قبول کیا۔‘
نوابزادہ نصر اللہ خان نے اپنی سرگزشت ’دیدہ بینا‘ میں لکھا ہے کہ سہروردی قیام پاکستان سے قبل اور بعد میں بھی جب کسی مقدمے میں بطور وکیل پیش ہونے لاہور آتے تو ’ہوٹل خیابان‘ علامہ اقبال روڈ لاہور میں ٹھہرتے تھے۔
ان کی آمد پر پارٹی ارکان دن رات ملنے آتے۔ کورٹ سے سہروردی جب بھی واپس ہوٹل آتے تو جیب سے تمام رقم نکال کر بیڈ روم میں تکیے کے نیچے رکھ دیتے۔ پارٹی کے کارکن ملنے آتے تو ان سے اہل وعیال کا حال پوچھتے اور پھر کارکن اجازت چاہتے تو آپ تکیے کے نیچے ہاتھ ڈالتے اور بغیر گنے نوٹوں کی بڑی تعداد رازداری سے ان کے ہاتھ میں تھما کر کہتے بچوں کے لیے میری طرف سے کچھ لے جانا۔
’اکثر ایسا ہوتا کہ مؤکلوں کی طرف سے جو رقم ملتی ضرورت مند کارکنوں کوتھما دیتے اور رات کو سر درد کی گولی ’ڈسپرین‘ لانے کے لیے اپنے ملازم کو شاہراہ قائداعظم پر واقع سب سے قدیم اور پرانی دکان ظہیر سنز کیمسٹ کے ہاں بھیجتے جو وہاں سے ’کریڈٹ‘ پر ’ڈسپرین‘ کا پتا لے کر آتا اور بعد میں اس کی ادائیگی کرتے۔‘
پچاس کی دہائی میں راولپنڈی سازش کیس میں سہروردی نے شاعر فیض احمد فیض اور دیگر ملزمان کی وکالت بھی کی۔
انگریزی روزنامے ’ڈان‘ کے مطابق 30 جنوری 1962 کو سہروردی کو کراچی میں سکیورٹی آف پاکستان ایکٹ کے تحت گرفتار کر لیا گیا۔
حکومت کے پریس نوٹ میں کہا گیا کہ ’مسٹر سہروردی کی حالیہ سرگرمیاں پاکستان کی سلامتی اور تحفظ کے لیے اتنی خطرناک تھیں کہ انھیں بآسانی غداری کے زمرے میں رکھا جا سکتا ہے۔‘
اس وقت سہروردی کی عمر 70 برس تھی۔
اگست میں سہروردی رہا کر دیے گئے۔ ایک پریس نوٹ میں کہا گیا کہ حکومت اب مطمئن ہے کہ ’مسٹر سہروردی آئندہ کسی بھی تخریبی سرگرمی میں حصہ نہیں لیں گے۔‘
وہ تقریباً ایک ماہ سے بخار میں مبتلا تھے۔
سات ماہ قید سے رہائی کے بعد سہروردی بحالی جمہوریت کے لیے سرگرم ہوئے۔ قومی جمہوری محاذ قائم کر کے ایوب مخالف سیاسی قوتوں کو اکٹھا کرنے کی کو شش کی۔ ایوب خان کے معتمد خاص الطاف گوہر کے بقول ’رہا ہوتے ہی انھوں نے جمہوریت کے احیا کے لیے ایک ملک گیر تحریک شروع کر دی جو خیبر سے چاٹگام تک پھیل گئی۔‘
ڈان نے ایک خط شائع کیا جو پہلی بار لاہور کی ایک ہفتہ وار اشاعت میں چھپا تھا۔ سہروردی نے ایوب خان کو لکھے گئے اس خط میں اپنی حراست کے دوران میں لگائے گئے الزامات کو چیلنج کیا۔
’جناب  صدر، مجھے آپ کو وہ بات بتانی ہے جو آپ نہیں جانتے: پاکستان میری زندگی ہے۔ میرا یقین ہے کہ میں نے اس کے قیام میں ایک اہم کردار ادا کیا۔۔۔ اور بنگال کو مسلم لیگ قبول کرنے اور پاکستان کے لیے جدوجہد میں شامل کرنے کے لیے مجھے دن رات محنت کرنی پڑی، اپنی زندگی، صحت اور حفاظت کی پروا کیے بغیر۔‘
’مجھے یہ جان کر انتہائی صدمہ ہوا کہ مبینہ طور پر آپ نے ڈھاکا میں یہ بھی کہا ( اگرچہ اسے میری گرفتاری کی رسمی وجوہات میں شامل نہیں کیا گیا) کہ اس سے (یعنی سہروردی سے) کچھ بعید نہیں کہ اس نے پاکستان کے دشمنوں سے مالی امداد بھی حاصل کی ہو۔‘
’معاف کیجیے گا جناب صدر! کیا میں پوچھ سکتا ہوں کہ اس قدر سنجیدہ الزام عائد کرنے کے لیے آپ کے پاس کیا جواز تھا؟ غالباً آپ کا مطلب یہ ہے کہ میں مشرقی پاکستان کو انڈیا میں مدغم کرنے کے لیے انڈیا سے مالی امداد وصول کر رہا ہوں۔‘
’جناب صدر! اسے ایک بار دل پر ہاتھ رکھ کر کہیے اور اللہ ہمارے درمیان خود ہی انصاف کر لے گا۔ اسی دنیا میں یا اگلے جہاں میں، کیونکہ آپ کے یہی جذبات ہیں تو پھر مجھے زندہ نہیں رہنا چاہیے۔‘
حسین شہید سہروردی کے بیٹے راشد سہروردی نے اختر بلوچ کو لکھا کہ جنوری 1963 میں دل کا دورہ پڑنے کے بعد علاج کی غرض سے سہروردی  بیرون ملک چلے گئے تھے۔ بالآخر نومبر میں بیروت میں ڈاکٹروں نے انھیں مکمل طور پر صحتیاب قرار دے دیا جس کے بعد انھیں دسمبر میں وطن واپسی کے لیے گرین سگنل مل گیا۔
5 دسمبر 1963کو آدھی رات  کے قریب اُن کی حالت اچانک خراب ہو گئی۔ اس سے پہلے کہ انھیں کوئی طبی امداد پہنچائی جا سکتی وہ حرکت قلب بند ہونے کی وجہ سے ہوٹل ہی میں دم توڑ گئے۔
سرکاری موقِف یہی رہا کہ دل کے دورے کے باعث ان کی جان گئی ہے لیکن دانش اور وجاہت مسعود کے مطابق  سہروردی کی موت جن حالات میں ہوئی وہ گہرے اسرار میں ملفوف ہیں۔
انھوں نے بی بی سی کو بتایا کہ شیخ مجیب الرحمن سمیت بہت سے افراد اسے قدرتی موت تسلیم کرنے سے انکار کرتے تھے۔
’اگرچہ اس ضمن میں کوئی حتمی نتیجہ مرتب کرنا ممکن نہیں ہے لیکن دو واقعات ایسے ہیں جن سے اس شبے کو تقویت ملتی ہے کہ سہروردی کی موت طبعی نہیں تھی۔‘
’ان دنوں ذوالفقار علی بھٹو پاکستان کے وزیر خارجہ تھے۔ ان کی شقاوت قلبی اور بے رحمی کہیں ایک عشرہ بعد پوری طرح سامنے آنا تھی لیکن انھوں نے پر پرزے نکالنا شروع کر دیے تھے۔ فرانسوا جیبرے سہروردی کے علاوہ بھٹو سے بھی دوستانہ تعلقات رکھتے تھے۔ بھٹو نے جیبرے سے کہا ’اس سے (سہروردی سے) کہو کہ پاکستان واپس آنے کی جرات نہ کرے ورنہ مجھے خود یہ انتظام کرنا پڑے گا کہ وہ پاکستان کی زمین پر قدم نہ رکھ سکے۔‘
مسعود کہتے ہیں کہ اس پیغام کو اس وقت اور بھی زیادہ اہمیت مل گئی جب سینٹرل انٹیلیجنس ڈیپارٹمنٹ کے ایک افسر نے، جو سہروردی خاندان سے دوستانہ روابط رکھتے تھے، بیگم اختر سلیمان سے کہا ’اپنے والد سے کہیے کہ محتاط رہیں۔ افواہیں اڑ رہی ہیں کہ حکمران ان کے لہو کے پیاسے ہو رہے ہیں۔‘
تین روز بعد سہروردی اس دنیا سے رخصت ہو چکے تھے۔
وجاہت مسعود کا کہنا ہے کہ غالباً سہروردی وجدانی سطح پر آنے والے حادثے سے باخبر ہو چکے تھے۔
ڈھاکا کے ممتاز بنگالی روزنامے ’اتفاق‘ کے مدیر مانک میاں کے نام ایک مکتوب میں 29 نومبر کو سہروردی نے لکھا ’مجھے امید ہے کہ میں جو کچھ لکھ رہا ہوں یہ میرے اور آپ کے درمیان رہے گا۔ اگر میری موت واقع ہو گئی تو میں اسے خوش قسمتی سمجھوں گا، جینے کا کوئی مقصد باقی نہیں رہا۔ اب میں کسی کے کام نہیں آ سکتا اور اگر جینا محض اپنے لیے ہو تو زندگی بے معنی ہو کر رہ جاتی ہے۔‘
بعد میں ان کی بیٹی بیگم اختر سلیمان کا اخباری انٹرویو شائع ہوا جس میں دعویٰ کیا گیا کہ سہروردی طبعی موت نہیں مرے تھے، بلکہ ان کو مروایا گیا تھا۔
رضوان طاہر مبین کو دیے گئے اپنے انٹرویو میں سہروردی کی نواسی  بیرسٹر شاہدہ جمیل کا  کہنا تھا  کہ ’وہ علاج کی غرض سے باہر گئے، انھیں جنوری میں لوٹنا تھا، لیکن وہ بیروت کے ہوٹل میں مردہ پائے گئے۔ حکام نے ہمیں کہہ دیا تھا کہ انھیں کسی صورت میں بھی واپس نہیں آنے دیں گے، لیکن وہ بولے کہ میں دھمکیوں سے نہیں رکوں گا۔۔۔‘
شاہدہ  جمیل نے کہا کہ اہلخانہ سہروردی کو ’مزار قائد‘ میں سپرد خاک کرنا چاہتے تھے، لیکن انھیں مغربی پاکستان میں کہیں بھی تدفین سے روک دیا گیا!
’پھر ’مشرقی پاکستان‘ میں ایک بڑے ہجوم نے اُن کی تدفین میں شرکت کی۔‘
’شیخ مجیب نے قتل کہہ کر اشتعال انگیزی کی کوشش کی، جس کے بعد ’اتفاق‘ اخبار (ڈھاکا) کے مدیر میاں تفضل حسین کی ہدایت پر میری والدہ نے ’تردید‘ کی، حالانکہ وہ ایسا نہیں سمجھتی تھیں، لیکن انھیں لگا کہ قوم پرستی سے سہروردی کی جدوجہد ضائع ہو جائے گی۔‘
تحریک پاکستان کے کارکن، وکیل اور سابق وفاقی وزیر یوسف خٹک نے ایک انٹرویو میں کہا تھا کہ سہروردی نے انھیں ایک نہیں دو مرتبہ کہا تھا کہ ’آپ ایوب خاں سے کہیں کہ میں مرنے سے پہلے پاکستان کے لیے ایک آخری خدمت کرنا چاہتا ہوں۔‘
’میں چاہتا ہوں کہ مشرقی پاکستان اور مغربی پاکستان کے درمیان ایک آئینی تصفیہ ہو جائے، ورنہ میرے بعد کوئی ایسی شخصیت نہیں ہو گی جو یہ خدمت انجام دے سکے۔ میں ایوب خان کو یقین دلاتا ہوں کہ اگر وہ چاہتے ہیں کہ میں پاکستان میں نہ رہوں تو اس کے بعد جب تک ایوب خان صدر ہوں میں ملک سے باہر چلے جانے کے لیے بھی تیار ہوں۔‘
ایوب خان نے سہروردی کی یہ پیشکش سُنی اَن سُنی کر دی۔
صحافی اور براڈ کاسٹر علی احمد خان نے ’جیون ایک کہانی‘ میں لکھا ہے کہ سہروردی کی وزارتِ عظمیٰ سے مشرقی بنگال کے عوام کی توقعات پوری نہیں ہوئیں لیکن اس کے باوجود وہی ایک رہنما تھے جو مشرقی اور مغربی پاکستان کو ایک لڑی میں پرو سکتے تھے۔
وہ وزیراعظم کی حیثیت سے سہروردی کی ڈھاکا کے پلٹن میدان میں تقریر کا حوالہ دیتے ہیں: ’مشرقی پاکستان اور مغربی پاکستان میں کوئی فرق نہیں ہے، ہم اوّل بھی پاکستانی ہیں اور آخر بھی۔‘

### Article 189 ###
یہ کچھ زیادہ پرانی بات نہیں جب پاکستان میں نئی گاڑی کی فوری ڈیلیوری کے لیے شہریوں کو اُون منی (یعنی بروقت  ڈیلیوری کے لیے اضافی رقم کی ادائیگی) دینا پڑتی تھی۔
اگرچہ قانوناً کمپنیاں 60 روز کے اندر صارفین کو گاڑی ڈیلیور کرنے کی پابند ہوتی ہیں مگر کچھ سرمایہ کار پہلے سے گاڑی بُک کروا لیتے تھے اور اسے اُون منی یا پریمیئم وصول کر کے اصل صارفین کو فروخت کرتے تھے۔
تاہم اب صورتحال یکسر بدل چکی ہے۔
رواں سال کے آخری مہینوں کے دوران پاکستان کی مختلف کار بنانے والی کمپنیاں صارفین سے نہ صرف جلد ڈیلیوری کا وعدہ کر رہی ہیں بلکہ گاڑیوں پر خصوصی آفرز بھی دے رہی ہیں، جیسا کہ قیمتوں میں لاکھوں روپے کی کمی، اضافی فیچرز اور آسان اقساط پر ادائیگی وغیرہ۔
اور یہ رجحان ایس یو وی کار کی مارکیٹ میں نمایاں نظر آ رہا ہے جہاں ایک خریدار کے پاس جاپانی، کورین اور چینی آپشنز زیادہ موجودہ ہیں۔
بعض مبصرین کی رائے ہے کہ کار بنانے والی کمپنیوں کی محدود مدت کی یہ آفرز اب ایک ’روایت‘ بن چکی ہے جو اب کئی کمپنیوں کی لائف لائن ہے۔
پاکستان میں سال کے آخری مہینوں کے دوران کچھ کمپنیاں گاڑیوں میں ایلائے رمز، جدید انفو ٹینمنٹ سسٹم اور انٹیریئر کا رنگ بدل کر اسے لمیٹڈ ایڈیشن کا نام دے رہی ہیں تو بعض کمپنیوں نے فری رجسٹریشن اور لاکھوں روپے کی ڈسکاؤنس آفر بھی دی ہیں۔
اس کی تازہ مثال ٹویوٹا کی ہے جس کی جانب سے پاکستان میں اپنی ’35ویں سالگرہ کے موقع پر‘ فارچونر کی قیمت میں 25 لاکھ روپے کی کمی کی ہے۔ گذشتہ ماہ ٹویوٹا نے اپنی ’ریوو‘ گاڑی (جسے پاکستان میں ڈالا کہا جاتا ہے) پر ’100 فیصد بائی بیک‘ کی آفر دی تھی، یعنی صارفین سے کہا گیا کہ وہ اپنی کار پانچ سال استعمال کے بعد اسی قیمت پر واپس کمپنی کو فروخت کر سکتے ہیں۔
اسی طرح ہنڈا ایٹلس نے اپنی ایچ آر وی کی بُکنگ پر فری رجسٹریشن اور بہتر ٹائرز کی مد میں تین لاکھ روپے کی بچت کی پیشکش کی ہے۔ اور سوزوکی ایوری کی قیمت میں ساڑھے تین لاکھ کی کمی کا اشتہار بھی چل رہا ہے۔
جبکہ چینی آٹو میکر ’چنگان‘ نے اپنی دو گاڑیوں ’ایلسون‘ اور ’اوشان ایکس سیون‘ پر ڈیڑھ سے پانچ لاکھ روپے تک کا ڈسکاؤنٹ دیا ہے جس کی معیاد 31 دسمبر 2025 تک ہے۔
ٹاپ لائن سکیورٹیز میں ڈائریکٹر ریسرچ شنکر تالریجا کی رائے ہے کہ اِن آفرز کی بنیادی وجہ یہ ہے کہ اب صارفین کے پاس پہلے کی نسبت کئی زیادہ آپشنز موجود ہیں۔
’پہلے صرف تین جاپانی کمپنیوں کی اجارہ داری تھی اور ایس یو وی کی مارکیٹ نہیں تھی۔۔۔ مگر اب تقریباً ہر برانڈ کی ایس یو وی موجود ہے۔‘
وہ کہتے ہیں کہ مارکیٹ میں مقابلہ اس قدر بڑھ چکا ہے کہ ہر کمپنی سال کے آخر تک اپنا سیلز ٹارگٹ حاصل کرنے کے لیے صارفین کو مختلف قسم کی مراعات دے رہی ہے۔
مثلاً ایم جی پاکستان نے اپنی کاروں پر ’بلا سود‘ اور ’زیرو مارک اپ‘ فنانسنگ کی پیشکش کی ہے۔ جبکہ پانچ سال کی فری مینٹیننس کی مد میں آٹھ لاکھ روپے کی بچت کی آفر بھی دی گئی ہے۔
اسی طرح ہنڈائی نے سوناٹا اور ٹوسون ہائبرڈ ایس یو وی پر 18 ماہ کے آسان اقساط کے پلان لانچ کیے ہیں۔ ہنڈائی نے الانٹرا ہائبرڈ پر فری رجسٹریشن کی مد میں ڈیڑھ لاکھ روپے کی بچت کی پیشکش بھی کی ہے۔
کِیا موٹرز پاکستان کی طرف سے بھی ’سٹونِک‘ اور ’سورینٹو‘ پر ’شرعی تقاضوں کے مطابق‘ ماہانہ اقساط کی سکیم جاری ہے۔
مگر اِن ڈسکاؤنٹس کی ایک وجہ سال کا اختتام بھی ہے۔
شنکر تالریجا کہتے ہیں کہ پاکستان میں یہ ایک ٹرینڈ ہے کہ سال کے آخری ماہ یعنی دسمبر میں گاڑیوں کی سیلز باقی مہینوں کے مقابلے نصف سے بھی کم ہو جاتی ہے جبکہ نئے سال کے پہلے ماہ یعنی جنوری میں گاڑیوں کی زیادہ فروخت ہوتی ہے۔ ’کچھ کمپنیاں نومبر، دسمبر کی بُکنگز پر نئے ماڈل اگلے سال ڈیلیور کرتی ہیں۔‘
استعمال شدہ گاڑیوں کی مارکیٹ میں، اُن کے بقول، جدید ماڈل کی ری سیل ویلیو بہتر ہوتی ہے۔ ’ہر ایک سال پرانے ماڈل کی ری سیل ویلیو گِر جاتی ہے۔‘
ایک کمپنی کے ایگزیکٹیو نے نام نہ ظاہر کرنے کی شرط پر بی بی سی کو بتایا ہے کہ اس ’پرائس وار‘ سے یہ ظاہر ہوتا ہے کہ آٹو سیکٹر میں مقابلہ تو کڑا ہو چکا ہے اور صارفین کو اس کا فائدہ بھی ہو رہا ہے مگر مارکیٹ کا حجم وہی ہے، یعنی پیداوار نہیں بڑھ رہی۔
ماضی میں محدو سپلائی کے باعث فوری ڈیلیوری کے لیے بعض گاڑیوں پر اون منی یا پریمیئم وصول کیا جاتا تھا مگر اب یہ گاڑیاں باآسانی ڈسکاؤنٹس پر دستیاب ہیں۔
وہ کہتے ہیں کہ کئی کمپنیاں اب چین سے گاڑیاں منگوا کر پاکستان میں لانچ کر رہی ہیں جس سے مقامی صنعت کے پاس ماضی جیسا تحفظ نہیں رہا۔ جبکہ گاڑی کی بینک کے ذریعے فنانسنگ پر 30 لاکھ روپے کی حد برقرار ہے اور ہائبرڈ کی بجائے صرف پلگ اِن ہائبرڈ گاڑیوں پر ٹیکس میں چھوٹ ہے۔
ان کا کہنا ہے کہ ان اقدامات کا مقصد ’گاڑیوں کی طلب کو کم رکھنا ہے۔‘
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
وہ کہتے ہیں کہ کچھ کمپنیوں کی تمام گاڑیاں اب ای ایم آئی (آسان ماہانہ اقساط) پر دستیاب ہیں جس سے قلیل مدت میں صارفین کو ڈسکاؤنٹ بھی مل رہے ہیں لیکن ’انڈسٹری نقصان میں جا رہی ہے۔ اگر یہ نقصان مسلسل جاری رہا تو کمپنیوں کا چارم ختم ہو جائے گا۔‘
وہ ٹیلیکام سیکٹر کی مثال دیتے ہیں جہاں وارد پہلے ہی جاز میں ضم ہو چکا ہے جبکہ پی ٹی سی ایل ٹیلی نار کو خریدنے کا ارادہ رکھتا ہے۔
وہ کہتے ہیں کہ چینی گاڑیوں کی آمد کے بعد جاپانی اور کورین کمپنیوں نے ایسی آفرز دی ہیں جو وہ ماضی میں نہیں دیتی تھیں۔
کمپنی کے ایگزیکٹیو کا کہنا تھا کہ ایسی ڈسکاؤنٹ آفرز سے صارفین کے ساتھ ساتھ کمپنیوں کو بھی قلیل مدت میں سیلز میں اضافے کی صورت میں فائدہ ہوتا ہے۔ ’یہ اب روایت بن چکی ہے۔ اگر کسی صارف کے پاس گاڑی لینے کے لیے ایک کروڑ روپے ہیں تو اس کے پاس ایک درجن سے زیادہ آپشن ہیں۔‘
مگر وہ اس جانب اشارہ کرتے ہیں کہ اس صورت میں صارفین کنفیوز بھی ہو سکتے ہیں۔ ’صارف اپنی ضرورت اور بجٹ کا تعین کرے۔۔۔ صرف سوشل میڈیا پر ویڈیوز کی بنیاد پر فیصلہ نہ کرے۔‘
لیکن ان کا کہنا تھا کہ بعض گاڑیوں پر اب بھی بظاہر اون منی وصول کی جا رہی ہے جو حقیقت کے منافی ہے۔ چونکہ اب گاڑیاں زیادہ ہیں اور خریدار کم تو ان کے بقول ’اس مارکیٹ میں بھی اگر کوئی آپ سے اضافے پیسے وصول کرتا ہے تو یہ جعلی ہے۔ اس سے صرف سرمایہ کار فائدہ اٹھاتے ہیں، صارف نہیں۔‘

### Article 190 ###
انڈیا اور یورپی یونین کے درمیان طے پانے والے تاریخی تجارتی معاہدے کے بعد بہت سے لوگ یہ سوال کر رہے ہیں کہ اس کا پاکستان کی برآمدات پر کیا اثر پڑ سکتا ہے؟
اس سوال کی ایک وجہ یورپی منڈی کو پاکستانی ٹیکسٹائل برآمدات ہیں جنھیں اب تک انڈین مصنوعات کے مقابلے میں ایک برتری یا رعایت حاصل تھی جو اس معاہدے پر دستخط ہونے کے بعد ختم ہو جائے گی۔ یاد رہے کہ اگرچہ اس معاہدے پر اتفاق ہو چکا ہے تاہم اس پر عملدرآمد اس وقت ہو گا جب یورپی پارلیمان سمیت تمام یورپی یونین کے ممالک اس کی منظوری دیں گے۔
اس تحریر میں ہم نے یہ جاننے کی کوشش کی ہے کہ انڈیا اور یورپی یونین کے درمیان طے پانے والے تجارتی معاہدے میں ٹیکسٹائل کے شعبے سے متعلق کیا بات کی گئی ہے، انڈین مصنوعات کو اب کیا سہولت ملے گی اور اس کا پاکستان کی برآمدات سے کیا تعلق ہے؟
ہم نے پاکستان کی ٹیکسٹائل انڈسٹری کی موجودہ برآمدات سمیت یہ جاننے کی کوشش بھی کی ہے کہ بنگلہ دیش کی گارمنٹس انڈسٹری کے اعداد و شمار کیا ہیں اور پاکستانی ایکسپورٹر بنگلہ دیش کے مقابلے میں اس معاہدے سے زیادہ پریشان کیوں ہیں؟
یورپی یونین اور انڈیا کے درمیان طے پانے والے تجارتی معاہدے کو جنوبی ایشیا کی ٹیکسٹائل اور گارمنٹس صنعت کے لیے ایک اہم پیش رفت کے طور پر دیکھا جا رہا ہے۔ یورپی یونین اس وقت پاکستان اور بنگلہ دیش دونوں کے لیے سب سے بڑی برآمدی منڈیوں میں بھی شامل ہے۔
بنگلہ دیش یورپ کو تیار ملبوسات فراہم کرنے والا بڑا ملک ہے، جب کہ پاکستان بھی ٹیکسٹائل اور گارمنٹس کی نمایاں مقدار یورپی منڈیوں میں بھیجتا ہے۔
پاکستان میں ٹیکسٹائل کے شعبے سے وابستہ افراد کے مطابق اگر انڈین گارمنٹس اور ٹیکسٹائل مصنوعات کو یورپی یونین میں  ترجیحی رسائی حاصل ہوتی ہے، تو قیمتوں کے اعتبار سے انڈین مصنوعات یورپ کے لیے زیادہ پرکشش ہو سکتی ہیں اور اس سے پاکستان کے گارمنٹس شعبے کے لیے مشکلات پیدا ہو سکتی ہیں۔
بنگلہ دیش میں گارمنٹس کے شعبے سے منسلک افراد کے مطابق ملک کی گارمنٹس صنعت پہلے ہی کم لاگت، بڑے پیمانے پر پیداوار اور مضبوط سپلائی چین کی وجہ سے یورپی خریداروں میں مقبول ہے۔
انھوں نے یورپی یونین اور انڈیا کے درمیان ہونے والے معاہدے سے بنگلہ دیشی گارمنٹس کے شعبے کو مشکلات پیش آنے کے امکان کو رد کیا ہے۔
تاہم ان کے مطابق انڈیا کی مصنوعات کی ترجیحی بنیادوں پر رسائی سے یورپی خریداروں کے پاس ایک اور بڑا متبادل ضرور آ جائے گا۔
پاکستان میں ٹیکسٹائل شعبے کے افراد کے مطابق پاکستان کے لیے صورتحال نسبتاً زیادہ چیلنجنگ سمجھی جا رہی ہے۔
اگرچہ پاکستان کو یورپی یونین کی جی ایس پی پلس سکیم کے تحت محصولات میں رعایت حاصل ہے، مگر انڈیا کے ساتھ آزاد تجارتی معاہدہ ہونے کی صورت میں پاکستان کی یہ برتری کسی حد تک کم ہو سکتی ہے، اس کا اثر خاص طور پر ویلیو ایڈڈ گارمنٹس اور ہوم ٹیکسٹائل کی برآمدات پر پڑ سکتا ہے۔
پاکستان، بنگلہ دیش اور انڈیا کی گارمنٹس مصنوعات پر یورپی منڈی میں مختلف شرح سے ٹیکس لاگو ہوتا ہے، جس کا براہِ راست اثر ان کی برآمدی کارکردگی پر پڑتا ہے۔
پاکستان اس وقت یورپی یونین کی جی ایس پی پلس اسکیم سے فائدہ اٹھا رہا ہے، جس کے تحت زیادہ تر گارمنٹس مصنوعات یورپی منڈی میں بغیر کسی درآمدی محصول کے داخل ہوتی ہیں۔
اس رعایتی نظام کے باعث پاکستان کو یورپی خریداروں کے لیے قیمت کے لحاظ سے ایک حد تک برتری حاصل ہے۔
بنگلہ دیش کو بھی یورپی یونین میں طویل عرصے سے تقریباً صفر ٹیرف کی سہولت حاصل رہی ہے، کیونکہ وہ کم ترقی یافتہ ممالک کی فہرست میں شامل ہے۔
یہی رعایت بنگلہ دیش کو یورپی یونین کا سب سے بڑا گارمنٹس سپلائر بنانے میں اہم کردار ادا کرتی رہی ہے۔
اس کے برعکس انڈیا کو فی الحال یورپی یونین میں گارمنٹس کی برآمد پر زیادہ ٹیکس ادا کرنا پڑتا ہے۔ یہ ٹیکس گارمنٹس اور ہوم ٹیکسٹائل پر 9.6 فیصد کی شرح سے لاگو ہوتا ہے۔
انڈیا اور یورپی یونین کے درمیان تجارتی معاہدے کے بعد جہاں انڈیا کی دیگر مصنوعات کو کم یا زیرو ٹیکس پر یورپی ملکوں تک رسائی حاصل ہو گی وہیں اس کی ٹیکسٹائل مصنوعات کو بھی منڈیوں تک ترجیجی رسائی حاصل ہو گی۔
انڈیا کی وزارت تجارت کی جانب سے جاری کردہ اس معاہدے پر فیکٹ شیٹ کے مطابق اس معاہدے کے بعد ٹیکسٹائل، ملبوسات، چمڑے، جوتے، جیولری اور کچھ دوسری مصنوعات کو یورپی یونین مارکیٹ پر بغیر کسی ڈیوٹی کے برآمد کیا جا سکے گا۔
پاکستان کی یورپی یونین کو برآمدات زیادہ تر ٹیکسٹائل اور گارمنٹس پر مشتمل ہیں۔
یورپین کمیشن کی ویب سائٹ کے مطابق پاکستان کی یورپی یونین کو جانے والی برآمدات 75 فیصد ٹیکسٹائل پر مشتمل ہیں۔ سنہ 2024 میں پاکستان کی طرف سے یورپی یونین جانے والی برآمدات کی کُل قیمت نو ارب ڈالر تھی، جس میں سے ٹیکسٹائل اور گارمنٹس کی برآمدات 6.2 ارب ڈالر تھی۔
پاکستان ٹیکسٹائل کونسل کے جاری کردہ اعداد و شمار کے مطابق پاکستان کے مقابلے میں انڈیا کی 2024 میں یورپی یونین کو گارمنٹس اور ٹیکسٹائل مصنوعات کی برآمدات کی مالیت 5.6 ارب ڈالر رہیں۔
یورپین کمیشن کے مطابق بنگلہ دیش سے یورپی یونین کو جانے والی برآمدات کا 94 فیصد حصہ ٹیکسٹائل اور گارمنٹس کی مصنوعات پر مشتمل ہے۔
سنہ 2024 میں بنگلہ دیش کی جانب سے یورپی یونین جانے والی مصنوعات کی کُل مالیت تقریباً 21 ارب ڈالر  تھی۔
انڈیا  اور یورپی یونین کے درمیان تجارتی معاہدے کے تحت انڈین ٹیکسٹائل مصنوعات کی وہاں زیرو ڈیوٹی رسائی سے پاکستان کے ٹیکسٹائل سیکٹر کے لیے مشکلات کا امکان ظاہر کیا جا رہا ہے۔
امریکہ کے بعد پاکستان کی سب سے زیادہ برآمدات یورپین یونین کے ممالک جاتی ہیں۔
ان مشکلات کے بارے میں پاکستان ٹیکسٹائل کونسل کے چیف ایگزیکٹو آفیسر محمد حسن شفقت نے بی بی سی سے بات کرتے ہوئے بتایا کہ ’ابھی تک جو ٹیکسٹائل برآمدات کی پرفارمنس رہی ہے اس میں پاکستان کو جی ایس پی پلس کی وجہ سے کچھ برتری حاصل رہی ہے۔ اب جو معاہدہ ہوا ہے اس کے بعد اس کا بات کا اندیشہ ہے کہ پاکستان کی یورپی یونین کو ٹیکسٹائل کی برآمدات متاثر ہو سکتی ہیں۔‘
محمد حسن شفقت کا مزید کہنا تھا کہ ’اس وقت پاکستان کا سب سے بڑا مسئلہ پیداواری لاگت کا زیادہ ہونا ہے، جس کی وجہ سے پاکستان کی ٹیکسٹائل مصنوعات پہلے ہی مقابلے کی دوڑ میں بڑی مشکلات کا شکار ہیں۔‘
انہوں نے بتایا کہ اس وقت انڈیا میں بجلی کا ریٹ صنعتوں کے لیے فی یونٹ 6.5 فی سینٹ ہے، جبکہ پاکستان میں اس کا ریٹ فی یونٹ 13.5 سینٹ ہے۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
محمد حسن شفقت نے بتایا کہ اسی طرح انڈیا میں کارپوریٹ ٹیکس کی شرح 15 سے 25 فیصد کے درمیان ہے، جبکہ پاکستان میں یہ شرح 29 فیصد ہے۔
’انڈیا میں گیس کی قیمت 9 ڈالر فی ایم ایم بی ٹی یو ہے جبکہ پاکستان میں اس کی قیمت 15 ڈالر فی ایم ایم بی ٹو یو ہے۔‘
محمد حسن شفقت کے مطابق یہ سارے عوامل پاکستان کی ٹیکسٹائل مصنوعات کی لاگت میں اضافہ کرتے ہیں، تاہم یورپی یونین میں زیرو ڈیوٹی کی وجہ سے پاکستان اچھی برآمدات کر لیتا تھا۔ ’اب انڈیا کو زیرو ڈیوٹی رسائی سے پاکستان کی ٹیکسٹائل مصنوعات مشکلات سے دوچار ہو سکتی ہیں۔‘
اس حوالے سے بات کرتے ہوئے کراچی چیمبر آف کامرس اینڈ انڈسٹری کے سابق چیئرمین جاوید بلوانی نے بی بی سی کو بتایا کہ پاکستان کی ہوم ٹیکسٹائل مصنوعات خطرے سے دوچار ہوں گی کیونکہ جب انڈیا کو زیرو ڈیوٹی پر مارکیٹ تک رسائی حاصل ہو گی تو پھر ہماری مصنوعات کافی مشکلات کا شکار ہوں گی۔
’جس کی وجہ ہمارے ہاں پیداواری لاگت کا زیادہ ہونا ہے۔ بجلی و گیس کی قیمتوں اور ٹیکس کے علاوہ پاکستان میں شرح سود ساڑھے دس فیصد ہے اور انڈیا میں صرف ساڑھے پانچ فیصد، جس کی وجہ سے ہماری مصنوعات کی لاگت بہت زیادہ ہو جاتی ہے۔‘
ان کا مزید کہنا تھا کہ اس کے علاوہ پاکستان میں بجلی و گیس کی فراہمی میں تعطل اور مزدورں کے معاملات اور آئے دن سڑکوں کی بندش برآمدی آرڈرز کو متاثر کرتے رہتے ہیں۔
’اب جب انڈیا سے سستی مصنوعات یورپی صارفین کو مل سکیں گی تو اس کا منفی اثر پاکستان کی ٹیکسٹائل مصنوعات پر پڑ سکتا ہے۔‘
تاہم اس رائے سے سب متفق نہیں۔ مصدق ذوالقرنین نے سوشل میڈیا پر لکھا کہ ’غیر ضروری طور پر گھبرانے کی کوئی وجہ نہیں۔‘
ان کی رائے میں ’یہ کہنا مبالغہ آرائی ہے کہ انڈیا کے یورپی یونین سے معاہدے کے بعد یورپی منڈیوں میں پاکستانی برآمدات کو خطرات لاحق ہو جائیں گے۔‘
وہ کہتے ہیں کہ ’یہ معاہدہ اگلے سال نافذ ہو گا، اس سے مسابقت تو بڑھے گی لیکن زیادہ تر پاکستانی برآمد کنندگان مقابلہ کرنے کی مضبوط پوزیشن میں ہیں۔‘
’پاکستان کے نمایاں برآمد کنندگان معیار، بین الاقوامی تقاضوں کی پابندی، اور خریداروں کے ساتھ تعلقات کے معاملے میں پہلے ہی دسروں سے آگے ہیں۔ خاص طور پر وہ برآمد کنندگان جو ویلیو ایڈڈ شعبوں میں کام کر رہے ہیں۔‘
تاہم انھوں نے حکومت کو مشورہ دیا کہ ’خام مال پر ڈیوٹی ختم کر دی جائے، برآمدات پر انکم ٹیکس کی شرح بنگلہ دیش اور سری لنکا جیسے علاقائی ساتھیوں کے برابر کر دی جائے، ایکسچینج ریٹ پر پابندی ختم کر دی جائے، سبسڈیز  (امدادی نرخوں پر سہولیات کی فراہمی) اور توانائی پر لیوی (محصول) ختم کیا جائے اور برآمدی صنعتوں کی حوصلہ افزائی کے لیے انھیں ٹیکس میں چھوٹ دی جائے۔‘
بنگلہ دیش کی یورپی یونین کو مصنوعات کا بڑا حصہ ٹیکسٹائل اور گارمنٹس منصوعات پر مشتمل ہے اور وہ لیسٹ ڈویلپنگ کنٹری (کم ترقی یافتہ ملک) کے درجے پر فائز ہونے کی وجہ سے جی ایس پی کے تحت بغیر ڈیوٹی کے اپنی مصنوعات پورپی یونین کو بھیج سکتا ہے۔
انڈیا کے یورپی یونین کے ساتھ تجارتی معاہدے اور ٹیکسٹائل مصنوعات کی زیرو ڈیوٹی پر رسائی سے بنگلہ دیش کی مصنوعات کو کسی خطرے کے امکان کے بارے میں بنگلہ دیش کے برآمدات کے شعبے کے افراد کا کہنا ہے کہ مقابلہ تو بڑھے گا، تاہم اس سے ٹیکسٹائل کے شعبے کو کوئی فوری خطرہ لاحق نہیں ہے۔
ڈھاکہ میں ایکسپورٹرز ایسوی ایشن آف بنگلہ دیش کے رکن قاضی افتخار حسین نے بی بی سی سے بات کرتے ہوئے بتایا کہ فی الحال بنگلہ دیش کی گارمنٹس برآمدات کو کوئی خطرہ نہیں ہے کیونکہ اس وقت یہ شعبہ جس سطح پر کام کر رہا ہے وہ انڈیا سے بہت آگے ہے۔
انہوں نے کہا کہ اس وقت ملک میں اس شعبے کی پیداوری گنجائش انڈیا کے مقابلے میں دُگنی ہے، جو 35 سالوں میں حاصل کی گئی ہے۔
قاضی افتخار حسین نے مزید کہا کہ انڈیا کو اس مقام تک پہنچنے کےلیے وقت درکار ہو گا، جو کہ دس سال تک ہو سکتا ہے۔ اس لیے فی الحال خطرے کی کوئی بات نہیں ہے۔

### Article 191 ###
18 دسمبر 1987 کو لیاری کا ’ککری گراونڈ‘ کھچا کھچ بھرا ہوا تھا۔ ملک بھر سے ہزاروں افراد یہاں پہنچے تھے۔
اس مجمعے میں بہت سے افراد تو ایسے تھے جو پیدل اور سائیکلوں پر یہاں پہنچے تھے اور یہ دن دیکھنے کے لیے کئی روز پہلے ہی ککری گراؤنڈ میں ڈیرا ڈال چکے تھے۔
ہزاروں افراد کا مجمع شادی کی ایک تقریب میں شرکت کے لیے ککری گراونڈ (کراچی) پہنچا تھا، اور اُن میں سے زیادہ تر تو ایسے تھے جن کے پاس تقریب میں شرکت کا دعوت نامہ تک نہیں تھا، یعنی یہ بن بلائے مہمان تھے۔
بن بلائے مہمانوں میں بڑی تعداد پاکستان پیپلز پارٹی کے ’جیالوں‘ کی تھی، جن کا ماننا تھا کہ انھیں اپنی محبوب لیڈر بے نظیر بھٹو کی شادی کی تقریب میں شرکت کے لیے کسی دعوت نامے کی ضرورت نہیں!
یہ مارشل لا کا دور تھا۔ جنرل ضیا کی حکومت میں پیپلز پارٹی زیرعتاب رہی تھی۔ اور اسی لیے اس شادی کی تقریب کو سیاسی اہمیت بھی حاصل تھی۔ خود بے نظیر بھٹو کے لیے شادی پر رضامندی کا فیصلہ آسان نہیں تھا۔ تو آخر یہ رشتہ کیسے ہوا؟ آصف علی زرداری سے شادی کے لیے بےنظیر بھٹو رضامند کیسے ہوئیں؟ یہ پاکستانی تاریخ کی ایک دلچسپ کہانی ہے۔
لیکن اس سے پہلے لیاری میں 18 دسمبر کو اس استقبالیے کی تفصیل جانتے ہیں جہاں مہمانوں کی تعداد بے نظیر بھٹو کے اندازے سے کہیں زیادہ ہو چکی تھی۔
بے نظیر اپنی سرگزشت ’بے نظیر بھٹو: ڈاٹر آف دی ایسٹ‘ (مشرق کی بیٹی) میں اٗس دن کا احوال کچھ اس طرح لکھتی ہیں کہ ’نکاح کے بعد ہم نے دو استقبالیے رکھے، ایک خاندان والوں اور دوستوں کی موجودگی میں کراچی کلفٹن گارڈنز میں، جبکہ دوسرا اس کے چند گھنٹوں بعد، پیپلز پارٹی کے گڑھ لیاری کے مرکز میں واقع ککری گراونڈ میں۔‘
’یہ وہی  میدان تھا جہاں بطور عوامی سیاستدان میرے والد (ذوالفقار علی بھٹو) نے پہلی بار لوگوں سے خطاب کیا تھا، اور جہاں 14 اگست 1986 کو حکومت مخالف مظاہروں میں پولیس کے ہاتھوں پیپلز پارٖٹی کے چھ افراد شہید کر دیے گئے تھے۔‘
وہ لکھتی ہیں کہ ’تقریب سے ایک رات پہلے میں تیاریوں کا از خود جائزہ لینے کے لیے برقعہ پہن کر ککری گراونڈ جا پہنچی۔‘
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
’یہاں پچاس بائی چالیس فٹ کا مرکزی سٹیج لکڑی اور آٹھ ٹن سٹیل سے تیار کیا گیا تھا۔ اس اندیشے کے پیش نظر کہ حکومت لائٹ بند نہ کر دے، سٹینڈ بائی جنریٹرز کا بھی انتظام کیا گیا تھا اور میدان کے اِرد گرد 20 بڑی سکرینیں نصب کی گئیں۔‘
’دولہا اور دولہن کے اہلخانہ کے لیے قالین والے سٹیج کے دونوں طرف کرسیاں لگائی گئیں اور اِرد گرد چمبیلی، گیندے اور گلاب کے پھول سجائے گئے۔ میری اور آصف (علی زرداری) کی کرسیاں سٹیج کے بیچوں بیچ رکھی گئیں۔ سجاوٹ کے لیے پیپلز پارٹی کے پرچم جیسی سُرخ، سبز اور سفید رنگوں والی لائٹس کی ہزاروں لڑیاں ہر طرف لٹکائی گئیں اور وہیں میرے والد کی ایک بہت بڑی پینٹنگ پر سپاٹ لائٹس جگمگا رہی تھیں۔‘
بے نظیر بھٹو مزید لکھتی ہیں کہ (ککری گراؤنڈ میں موجود) لاکھوں میں سے ہزاروں مہمان ایسے تھے جن کے پاس تقریب میں شرکت کا دعوت نامہ نہیں تھا کیونکہ کم و بیش 15 ہزار دعوت نامے ہی پارٹی کے حامیوں کو، جو مارشل لا کے برسوں میں قید ہوئے تھے، اور شہدا کے اہلخانہ کو بھیجے گئے تھے۔
’مجھے توقع تھی کہ ککری گراؤنڈ میں ایک لاکھ  تک لوگ آ جائیں گے لیکن تعداد اس سے تقریباً دگنی ہو گئی۔ ہزاروں افراد تو پہلے ہی وہاں ڈیرا ڈالے ہوئے تھے، اُن میں بہت سے لوگ اندرون سندھ سے پیدل یا سائیکل پر بھی آئے تھے۔‘
’خود کو میرے بھائی اور بہنیں سمجھ کر آنے والوں نے محسوس کیا کہ انھیں اس تقریب میں شرکت کے لیے کسی دعوت نامے کی ضرورت نہیں ہے۔ وہ یہاں خاندانی شادی میں شرکت کا روایتی ذہن بنا کر آئے تھے۔ ہر طرف ڈھول اور ڈانڈیوں کی آواز تھیں۔ خواتین خوشی کے عالم میں خوب گا بجا رہی تھیں۔‘
اس عوامی استقبالیے سے ایک روز پہلے، یعنی 17 دسمبر 1987 کو، 70 کلفٹن میں نکاح کی تقریب ہوئی، اسی تقریب کے بعد کلفٹن گارڈنز میں پہلے نجی استقبالیے اور پھر ککری گراونڈ میں عوامی استقبالیے میں شرکت کا منصوبہ تھا۔
بے نظیر بھٹو لکھتی ہیں کہ انھیں خدشہ تھا کہ کہیں آصف زرداری واقعی اپنے دعوے کے مطابق گھوڑے پر بارات نہ لے آئیں۔
’70 کلفٹن پر آصف کے رشتہ دار برات کی شکل میں مہندی کا ایک تھال ساتھ لائے جو مور کی شکل کا تھا اور اس پر مہندی کے ساتھ مور کے اصلی پر بھی سجے ہوئے تھے۔ آصف براتیوں کے عین درمیان میں چل رہے تھے اور اُن کی بہنوں نے اٗن کے سر پر شال تانی ہوئی تھی۔ مجھے اس بات پر خاصی تسلی ہوئی کہ وہ پیدل آئے تھے کیونکہ انھوں نے یہ دھمکی دے رکھی تھی کہ وہ بارات کے ساتھ اپنے پولو کے گھوڑے پر سوار ہو کر آئیں گے۔‘
جس طرح دولہے (آصف علی زرداری) کی سر پر چادر تان کر انھیں اٗن کے سٹیج تک لایا گیا، اسی طرح دولہن (بے نظیر بھٹو) کو قران کریم کے نسخے کے سائے تلے اٗس کی جگہ پہنچایا گیا۔ مشرقی شادیوں میں ایجاب و قبول کے وقت قاضی کی طرف سے ایک سے زائد بار ’قبول ہے؟‘ پوچھنا اور دولہا اور دولہن کی طرف سے اتنی ہی بار جواب دینا عام بات ہے۔
لیکن بے نظیر بھٹو سے جس وقت یہ سوال کیا جا رہا تھا تو اٗن کے ذہن میں کچھ اور چل رہا تھا۔
وہ لکھتی ہیں کہ ’میری ایک قریبی رشتہ دار آنٹی نے مجھے تیز چلنے سے روکا اور دھیرے سے کہا کہ دلہنیں وقار اور آہستگی سے چلتی ہیں۔ وہ میرے سر کے اوپر قرآنِ مجید کا نسخہ تھامے ہوئے تھیں۔ میں نے سٹیج پر آ کر اپنی جگہ سنبھالتے ہوئے نظریں جھکائے رکھیں۔‘
’اسی دوران میرا کزن شاد مسکراتا ہوا میرے پاس آیا۔ میں نے یہ سوچ کر کہ مردانے میں جہاں آصف کی موجودگی میں ہماری خاندانی مسجد کے مولوی نکاح  پڑھا رہے تھے، کیا ہو رہا ہو گا۔ میں نے (شاد سے) پوچھا کہ مردوں کو آنے میں اتنی دیر کیوں لگ رہی ہے؟‘
’اُس (شاد) نے میرے سوال کا جواب دیے بغیر سندھی میں کہا ’منظور آہے؟‘ مجھے لگا وہ مذاق میں پوچھ رہا ہے کہ کیا میں تیار ہوں۔ ’آہے‘ میں نے جواب دیتے ہوئے پھر پوچھا، مگر وہ کہاں ہیں؟ وہ صرف مسکرایا اور وہی ’منظور آہے‘ والا سوال دو مرتبہ اور دہرایا۔ میں نے پھر اٗسی انداز میں کہا ’آہے۔ آہے‘ لیکن وہ ہیں کہاں! مجھے یہ احساس بھی نہ ہوا کہ تجسس کے عالم میں، مرد گواہ کی جانب سے کیے گئے تین سوالات پر میں رضامندی ظاہر کر چکی تھی، اور اب میں ایک شادی شدہ عورت تھی۔‘
نکاح کے بعد بے نظیر بھٹو مسز آصف علی زرداری کی حیثیت سے نجی استقبالیے میں شرکت کے لیے 70 کلفٹن سے کلفٹن گارڈنز روانہ ہوئیں۔ کراچی میں اُس روز جشن کا سا سماں تھا، ہزاروں افراد دولہا دولہن کی ایک جھلک دیکھنے کے لیے بے قرار تھے۔
بےنظیر لکھتی ہیں کہ ’70 کلفٹن کے باہر بھیڑ اتنی بڑھ گئی کہ  پیپلز پارٹی کے رضاکار محافظوں کو ہمارے مہمانوں کے لیے صرف ایک بلاک کے فاصلے پر واقع کلفٹن گارڈنز تک راستہ کھولنے میں خاصی جدوجہد کا سامنا کرنا پڑا۔‘
’اسی طرح ایک گھنٹے بعد جب ہم ککری گراونڈ میں عوامی استقبالیے کے لیے روانہ ہوئے تو راستے میں سڑکیں بھی نیک تمناؤں کے اظہار کے لیے جمع ہونے والوں سے بھری ہوئی دکھائی دیں۔ گاڑیوں میں سے شادی کے وہ گیت گونج رہے تھے جو ہماری شادی کی خوشی میں پورے پاکستان میں پہلے ہی  مقبول ہو چکے تھے۔ ہر طرف پیپلز پارٹی کے پرچم کے رنگوں والی روشنیاں جگمگا رہی تھیں۔‘
بے نظیر تو اس طرح کے عوامی ہجوم اور ماحول سے آشنا تھیں لیکن آصف علی زرداری کے لیے صورتحال نئی اور نسبتاً پریشان کُن تھی۔
بے نظیر لکھتی ہیں کہ ’آصف اُس وقت پریشان نظر آئے جب سکیورٹی گارڈز نے ہجوم پر زور دیا کہ وہ پجیرو (گاڑی) کو آگے بڑھنے کے لیے راستہ دیں، یہ آصف کا پیپلز پارٹی کے لیے عوام کی محبت اور حمایت کا پہلا ذائقہ تھا۔‘
ایک طرف 70 کلفٹن میں مٹھائی کے سینکڑوں ڈبے تیار کیے گئے تو دوسری طرف لیاری میں بھی کئی روز سے پیپلز پارٹی کی خواتین ممبران کی جانب سے شادی کی مٹھائیاں پی پی پی کے رنگین ڈبوں میں پیک گئیں جو بعد میں عوام کے اس ہجوم میں تقسیم کر دی گئیں۔ اس دوران صرف ایک گھنٹے میں 40 ہزار ڈبے تقسیم ہو گئے۔
اس تقریب کی بعد اگلی صبح بے نظیر بھٹو نے عوام کے نام ایک بیان جاری کیا جس میں ایک طرف تو انھوں نے لوگوں کی فلاح و بہبود کی خاطر کام کرنے اور آمریت سے آزادی کے لیے اپنی زندگی وقف کرنے کے عہد کا اعادہ کیا، اور ساتھ ہی یہ پیغام بھی دیا کہ ان کی مقبولیت میں کمی نہیں بلکہ مسلسل اضافہ ہورہا ہے۔
بے نظیر لکھتی ہیں کہ ’یقیناً ضیا کے خفیہ اداروں کے اہلکار لیاری میں موجود ہجوم کا حصہ تھے، اس امید کے ساتھ کہ وہ اسے (ضیا) یہ خبر دے سکیں کہ میری شادی نے میری عوامی حمایت کو کمزور کر دیا ہے۔ مگر اقتدار کے ایوانوں کی یہ امیدیں خاک میں مل گئیں۔‘
’واپسی پر جب ہم 70 کلفٹن میں دیر رات کے کھانے کے لیے جمع ہوئے تو میری بچپن کی دوست سمیہ وحید نے میرے رشتہ داروں سے ہنستے ہوئے کہا: ’اب ضیا اُس وقت تک انتخابات نہیں کروائے گا جب تک بے نظیر ماں نہ بن جائیں‘۔ ہمیں اُس وقت معلوم نہیں تھا کہ ہنسی میں کہی گئی بات مستقبل کی حقیقت کا عکس ثابت ہو گی۔‘
اس محفل کے بعد 70 کلفٹن سے بے نظیر بھٹو کی باقاعدہ رخصتی ہوئی۔ 20 ستمبر کو آصف زرداری کی جانب سے ولیمے کا اہتمام کیا گیا اور 16نومبر 1988 کو بینظیر بھٹو وزیراعظم پاکستان بن گئیں۔
ویسے کیا آپ جانتے ہیں بے نظیر سے شادی کا خیال آصف زرداری کے دل میں سب سے پہلے کب اور کِن حالات میں آیا؟
وکٹوریہ سکوفیلڈ، جو بینظیر بھٹو کی قریبی دوست تھیں، اپنی کتاب ’دی فریگرینس آف ٹیئرز: مائی فرینڈشپ وِد بےنظیر بھٹو‘ میں اِس تعلق کی جڑوں اور آصف علی زرداری کے جذبات کا تفصیل سے ذکر کیا ہے۔
وہ لکھتی ہیں کہ ’آصف علی زرداری نے پہلی بار بینظیر کو کراچی کے مشہور بیمبینو سینما میں دیکھا تھا۔ یہ سینما زرداری خاندان کی ملکیت تھا۔ اٗس وقت دونوں کی عمر لگ بھگ 15 سال تھی۔ بینظیر بھٹو وہاں ایک فلم Mayerling کی نجی نمائش یا پری ویو کے لیے آئی تھیں۔‘
’اس فلم میں مشہور اداکار عمر شریف اور کیتھرین ڈینیو نے کام کیا تھا۔ آصف بے نظیر کی اس پہلی جھلک سے اِس قدر متاثر ہوئے کہ انھوں نے بعد میں اپنے والد حاکم علی زرداری سے کہا کہ وہ بینظیر سے شادی کرنا چاہتے ہیں۔ اگرچہ اس وقت یہ ایک نوجوان کی خواہش معلوم ہوتی تھی، لیکن برسوں بعد جب 1987 میں دونوں خاندانوں کے درمیان رشتے کی بات نکلی، تو آصف علی زرداری نے اس پر فوری رضامندی ظاہر کر دی۔‘
زمانے کی اونچ نیچ کے باوجود یہ تعلق قائم ہونا ہی تھا، سو راستے کچھ دیر ہی سے سہی مگر آگے چل کر ایک ہی سڑک پر آ نکلے۔
27 جولائی 1987 کو باقاعدہ رشتہ بھیجنے کے بعد آصف زرداری لندن میں بے نظیر سے ملاقات کے لیے موجود تھے، یہ وہ وقت تھا جب بینظیر بھٹو جلاوطنی کے بعد لندن میں مقیم تھیں۔ وہ اپنی بھتیجی فاطی (فاطمہ بھٹو، مرتضیٰ بھٹو کی بیٹی) کو لے کر ونڈسر پارک گئیں۔
اُسی روز آصف زرداری بھی وہیں ایک پولو میچ دیکھنے آئے ہوئے تھے۔ ونڈسر پارک میں ایک شہد کی مکھی نے بینظیر کے ہاتھ پر کاٹ لیا، جس سے اگلی صبح تک اُن کا ہاتھ بُری طرح سوج گیا۔
بے نظیر بھٹو لکھتی ہیں کہ اُس روز آصف زرداری، بینظیر کی بہن صنم بھٹو کے فلیٹ پر آئے ہوئے تھے اور اُن کا سوجا ہوا ہاتھ دیکھ کر وہ اصرار کر کے انھیں ڈاکٹر کے پاس لے گئے۔ واپسی پر دونوں نے والدہ اور بہن کے ساتھ ڈنر کا فیصلہ کیا، مگر راستہ بھٹک گئے۔
بینظیر لکھتی ہیں کہ اس دوران وہ مسلسل آصف کے رویے کا مشاہدہ کرتی رہیں۔ انھوں نے نوٹ کیا کہ راستہ بھٹکنے کے باوجود آصف چڑچڑے نہیں ہوئے بلکہ اس صورتحال میں بھی سب کو ہنساتے رہے۔ بینظیر کو آصف زرداری کی حس مزاح اور پراعتماد شخصیت پسند آئی۔
بے نظیر بھٹو لکھتی ہیں کہ اگلی صبح جب اُن کی والدہ (بیگم نصرت بھٹو) نے اُن سے حتمی جواب پوچھا تو انھوں نے اس رشتے کے لیے ’ہاں‘ کر دی۔
وکٹوریہ سکوفیلڈ اپنی کتاب میں لکھتی ہیں ’29 جولائی 1987 کی رات، میگی جونز ریستوران میں ڈنر کے بعد جب میں بینظیر کو گھر چھوڑنے جا رہی تھی تو انھوں نے مڑ کر مجھ سے کہا: ’اس سے قبل یہ اخباروں میں آ جائے، میں چاہتی ہوں کہ تم ایک بات جان لو۔۔۔ میں نے شادی کے لیے ہاں کر دی ہے‘۔ یہ سُنتے ہی خوشی سے میرا سر گھوم گیا۔ ’اوہ، یہ تو بہت شاندار خبر ہے‘ میں نے اُس کے مسکراتے چہرے کو دیکھتے ہوئے کہا۔ بےنظیر نے کہا کہ ’حیران مت ہونا لیکن یہ ایک ارینجڈ میرج ہے۔‘

### Article 192 ###
پاکستان میں ٹیلی وژن اور فلم کی مقبول اداکارہ صبا قمر نے اپنے ناقدین کو جواب دیتے ہوئے کہا کہ بحیثیت اداکار اُن کے کام کی غلط تشریح نہ کی جائے اور نہ ہی محض توجہ حاصل کرنے کے لیے اُن کا استحصال کیا جائے۔
صبا قمر اکثر اپنے بیانات اور انداز کے سبب سوشل میڈیا صارفین کی بحث کا موضوع بن جاتی ہیں۔
کبھی انتخاب کرنا ہو لاہور یا کراچی کا، تو صبا کا جواب کراچی والوں پسند نہیں آتا لیکن اس بار پنجاب پولیس کے یونیفارم میں صبا قمر کی تصویراور ویڈیو نے سوشل میڈیا پر بحث کو جنم دیا۔
ہوا کچھ یوں کے صبا قمر کے انسٹا گرام کی ایک پرانی پوسٹ وائرل ہو گئی جس میں انھوں نے پنجاب پولیس کا یونیفارم پہنا ہوا تھا۔ یہ تصاویر اُن کے 2023 میں ریلیز ہونے والے ٹی وی ڈرامہ ’سیریل کلر‘ کی تھی۔
اس ڈرامے کے کردار کی تصاویر ان کے سوشل میڈیا اکاؤنٹ پر اکتوبر 2021 میں پوسٹ کی گئی۔
گذشتہ کچھ دن سے پنجاب پولیس کے یونیفارم میں ملبوس اُن کی ویڈیو بھی وائرل ہوئی جس میں وہ یونیفارم پہنے ڈریسنگ روم میں بال بنوا رہی ہیں۔
اس وقت خود صبا قمر کے اپنے انسٹا گرام اکاؤنٹ پر صرف تصویر اور ڈرامے کے کلپس موجود ہیں تاہم مختلف پلیٹ فارمز پر ان کی ڈریسنگ روم میں وائرل ہونے والی یونیفارم پہنے ویڈیو موجود نہیں۔
یاد رہے کہ ان ویڈیوز کے وائرل ہونے کی ایک وجہ یہ بھی ہے کہ لاہور کے ایک شہری نے صبا قمر کے خلاف پولیس سٹشین میں درخواست دائر کی تھی، جس میں کہا گیا تھا کہ صبا قمر نے ایک تصویر میں پنجاب پولیس کا یونیفارم پہنا ہوا ہے جبکہ حکومت نے عام افراد کا پولیس کا یونیفارم پہنے پر پابندی عائد کر رکھی ہے۔
صبا قمر کے خلاف دائر کی گئی درخواست میں کہا گیا کہ اگرچہ یہ تصویر ایک ڈرامے کے کردار کی ہے لیکن اس طرح کی تصاویر اور ویڈیوز سوشل میڈیا پر جاری کرنے کا مقصد عوام کو ’گمراہ‘ کرنا ہے۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
پولیس میں جمع کروائی گئی اس شکایت کے جواب میں صبا قمر نے جواب دیتے ہوئے کہا کہ بحیثیت اداکار اُن کے کام کی غلط تشریح نہ کی جائے اور نہ ہی محض توجہ حاصل کرنے کے لیے اُن کا استحصال کیا جائے۔
اپنے انسٹا گرام اکاؤنٹ پر پوسٹ میں صبا قمر نے وہ اجازت نامہ بھی شیئر کیا جس میں ڈرامے کی شوٹنگ سے قبل یونیفارم پہننے کے لیے پنجاب پولیس سے تحریری اجازت لی گئی تھی۔
صبا قمر کی پوسٹ میں جو تحریری اجازت نامہ شیئر کیا گیا اُس میں2021 میں ڈی آئی جی آپریشنز پنجاب سے کہا گیا کہ پاکستان کی بہتری اور اُس کی ساکھ بہتر کرنے کے سلسلے میں ایک پراجیکٹ میں ہم پنجاب پولیس کا یونیفارم استعمال کرنا چاہتے ہیں جس کے لیے باقاعدہ اجازت درکار ہے۔
اس تحریری اجازت نامہ پر ہاتھ سے ’Allowed‘ درج ہے۔
صبا قمر نے انسٹا گرام میں اپنے پوسٹ میں لکھا کہ ’برائے مہربانی شہرت کے لیے کچھ اور تلاش کریں، میں نے اب تک جو بھی حاصل کیا، وہ میری محنت کا نتیجہ ہے۔ میں آپ کی حوصلہ افزائی کروں گی کہ آپ اپنے کام پر توجہ دیں۔ آپ کا وقت بھی آئے گا۔ گڈ لک‘
صبا قمر کی پولیس یونیفارم کی ویڈیو اور تصویر وائرل ہونے پر اُن کی خلاف شکایت درج کروانے والے وکیل موجدد آفتاب باوجوہ نے مختلف یوٹیوب چینلز کو دیے گئے انٹرویوز میں بتایا کہ ’پولیس کی جانب سے ڈرامے میں یونیفارم پہنے کی اجازت یا این او سی مل سکتا ہے لیکن یونیفارم پہنے ہوئے شوٹنگ کے وقت ٹریسنگ روم میں میک اپ کرواتے ہوئے ویڈیوز بنانے کی اجازت نہیں ملتی۔‘
اُن کا موقف ہے کہ غیر قانونی طور پر یونیفارم پہننا جرم ہے۔
یاد رہے کہ صبا قمر نے پہلی بار کسی ڈرامے میں پولیس افسر کا کردار ادا نہیں کیا۔ وہ اس سے پہلے ایک کامیڈی ڈرامے ’ایس ایچ ای‘ میں بھی پولیس افسر بنی تھیں۔ اس ڈرامے میں انھوں نے پنجاب پولیس کی پرانی ملشیا اور خاکی رنگ کی وردی پہنی تھی۔
پرانی تصویر پر عدالت سے رجوع کرنے کا معاملہ اور صبا قمر کے جواب نے پاکستان کے سوشل میڈیا پر نئی بحث کو جنم دیا۔
کئی افراد نے فنکاروں کو ملنے والی آزادی، حقیقی زندگی اور پرفارمنس کے درمیان حد مقرر کرنے پر بات کی جبکہ بعض افراد کا کہنا تھا کہ پنجاب کی وزیراعلیٰ نے بھی پولیس کا یونیفارم پہنا ہوا ہے۔
سوشل میڈیا سائٹ ’فیس بک‘ پر شہزاد یوسف نامی ایک صارف نے لکھا کہ نا انصافی اپنے عروج پر ہے، مریم نواز نے حقیقی زندگی کے سٹیج ڈرامے میں پولیس کا یونیفارم پہنا تھا۔ پچھلے سال تو اِنھوں نے کوئی پٹیش دائر نہیں کی تھی۔
فیس بک پر ہی ایک صارف حماد شاہ نے لکھا کہ ’یہ صرف اور صرف مارکیٹنگ ہے اور کچھ نہیں۔‘
فیس بک پر ایک صارف نجم لطیف نے لکھا کہ یونیفارم کا غلط استعمال جرم ہے لیکن اس معاملے میں اگر کیس درج ہوتا بھی ہے تو یہ ڈرامے یا فلم کے پروڈیوسر کے خلاف ہونا چاہیے نہ کہ ایکٹر کے خلاف کیونکہ ایکٹر تو صرف ہدایت پر عمل کرتا ہے۔
ڈرامہ انڈسٹری سے وابستہ ایک ایکٹر عمر عالم نے اس معاملے پر صبا قمر کا ساتھ دیتے ہوئے کہا ’خدا کے لیے صبا کا پیچھا چھوڑ دیں وہ اس ملک کا فخر ہیں۔ سب اُن کے پیچھے ہی پڑ گئے ہیں۔‘

### Article 193 ###
آج پہاڑوں کے عالمی دن کے موقع پر ہم نے ایک ایسی ماں سے گفتگو کی، جو اپنے بچے کو کم عمری ہی سے پہاڑوں پر لے کر جا رہی ہیں۔
ایک ایسے معاشرے میں جہاں بچے کی پیدائش کے بعد والدین اسے گھر سے باہر لے جانے سے بھی ہچکچاتے ہیں، زُباریہ یہ سب کیسے کر پاتی ہیں؟
تفصیل جانیے اس ویڈیو میں۔۔۔
ویڈیو: حسن عباس اور کاشف باجوہ

### Article 194 ###
صوبہ پنجاب کے شہر لاہور میں ایک نجی یونیورسٹی کی طالبہ کے اقدام خودکشی کے بعد پولیس کا کہنا ہے کہ ایک لڑکے کو شامل تفتیش کیا گیا ہے اور ابتدائی تحقیقات کے مطابق یہ معاملہ جذبات اور نفسیات کا ہے۔
5 جنوری کو لاہور میں واقع ایک نجی یونیورسٹی کے فارمیسی کے شعبے کی طالبہ کی جانب سے مبینہ طور پر خودکشی کی کوشش کے بعد مذکورہ طالبہ کو شدید زخمی حالت میں ہسپتال منتقل کر دیا گیا تھا جہاں اس کی حالت میں بہتری آئی ہے۔
بی بی سی سے بات کرتے ہوئے ترجمان ڈی آئی جی آپریشنز کا کہنا تھا کہ پولیس یہ جاننے کی کوشش کر رہی ہے کہ آیا خودکشی کی اس کوشش کے پیچھے 'یونیورسٹی، گھر والوں، یا کسی اور شخص کی طرف سے کسی قسم کا دباؤ تھا۔'
انھوں نے مزید کہا کہ تفتیش کے دوران لڑکی کے موبائل کالز کی تفصیلات حاصل کی گئیں جس سے معلوم ہوا کہ ’لڑکی نے خودکشی سے پہلے ایک نوجوان سے 27 منٹ تک فون پر بات کی تھی۔‘
’ہم نے اس لڑکے کو بھی حراست میں لیا ہے۔ تاہم پولیس کی جانب سے لڑکے کا تفصیلی بیان ریکارڈ کر کے تفتیش کو آگے بڑھایا جا رہا ہے۔‘
پولیس کے مطابق بظاہر متاثرہ لڑکی ’پسند کی شادی کرنا چاہتی تھی اور لڑکے کو ملنے کے لیے آنے پر اصرار کر رہی تھی۔‘
یاد رہے کہ ابھی تک اس واقعے کی ایف آئی آر درج نہیں کی گئی ہے۔ اس بارے میں پولیس ترجمان کا کہنا تھا کہ لڑکی کے گھر والوں نے پولیس کو ابھی تک ایف آئی آر کے لیے کوئی درخواست نہیں دی۔
پولیس کے مطابق اس کی طرف سے اس وقت تک ایف آئی آر اپنی مدعیت میں درج نہیں کی جا سکتی جب تک ایسے کیسز میں متاثرہ شخص ہلاک نہ ہو۔ 'پولیس لڑکی کی حالت بہتر ہونے پر تفصیلی بیان ریکارڈ کرے گی۔'
دوسری جانب لاہور کے جنرل ہسپتال میں زیر علاج لڑکی کو وینٹیلیٹر سے ہٹا دیا گیا ہے جبکہ حکام کے مطابق جمعرات کو لڑکی نے آنکھیں بھی کھولی ہیں اور ڈاکٹروں کے بلانے پر سر ہلا کر جواب بھی دیا۔
لاہور جنرل ہسپتال میں زیر علاج طالبہ فاطمہ کی صحت سے متعلق پرنسپل امیر الدین میڈیکل کالج پروفیسر فاروق افضل کی صدارت میں ہونے والے اجلاس میں طالبہ کی حالت کے بارے میں ڈاکٹرز کے میڈیکل بورڈ کی طرف سے آگاہ کیا گیا۔
پروفیسر جودت سلیم کے مطابق طالبہ کی حالت تشویشناک ہے مگر ان کی حالت میں بہتری آئی ہے۔ 'طالبہ آئی سی یو میں زیرِ علاج ہے اور ماہر ڈاکٹرز کی ٹیم مسلسل دیکھ بھال کر رہی ہے۔'
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
اس سے قبل لاہور پولیس نے تصدیق کی تھی کہ رائے ونڈ روڈ پر واقع یونیورسٹی کی طالبہ نے عمارت کی دوسری منزل سے چھلانگ لگا کر مبینہ طور پر خودکشی کی کوشش کی اور انھیں زخمی حالت میں ہسپتال منتقل کر دیا گیا تھا۔
لاہور یونیورسٹی کے رجسٹرار علی اسلم کے مطابق خودکشی کی کوشش کرنے والی لڑکی نے ستمبر 2025 میں یونیورسٹی میں داخلہ لیا تھا۔ ان کا کہنا ہے کہ اس اقدام کی وجوہات کے حوالے سے کافی باتیں سامنے آ رہی ہیں لیکن ابھی تک حتمی طور پر کچھ نہیں کہا جا سکتا اور تحقیقات مکمل ہونے پر ہی اصل حقیقت سامنے آئے گی۔
یونیورسٹی آف لاہور میں حالیہ چند روز کے دوران یہ ایسا دوسرا واقعہ ہے۔ اس سے قبل گذشتہ ماہ فارمیسی ڈپارٹمنٹ کے ہی ایک طالب علم اویس نے عمارت سے کود کر خود کشی کر لی تھی۔
لاہور پولیس کے ڈِی آئی جی آپریشنز فیصل کامران نے بی بی سی کو بتایا ہے کہ فارمیسی ڈپارٹمنٹ کی طالبہ کی ٹانگوں کی ہڈیاں ٹوٹی ہیں اور وہ بے ہوش ہیں۔ اُن کے بقول لڑکی کے ہوش میں آنے پر مبینہ خودکشی کی وجہ کا تعین ہو سکے گا۔
سوشل میڈیا پر وائرل ویڈیوز میں دیکھا جا سکتا ہے کہ کچھ افراد زخمی حالت میں ایک لڑکی کو لیجا رہے ہیں جبکہ فرش پر خون کے نشانات ہیں۔ بی بی سی آزادانہ ذرائع سے ان ویڈیوز کی تصدیق نہیں کر سکا۔
پولیس کے مطابق طالبہ کو فوری طور پر یونیورسٹی آف لاہور سے متصل ٹیچنگ ہسپتال لیجایا گیا، جس کے بعد اُنھیں لاہور کے جنرل ہسپتال منتقل کیا گیا ہے۔
طالبہ کی جانب سے خودکشی کی مبینہ کوشش پر یونیورسٹی میں طلبہ کی جانب سے احتجاج بھی ہوا ہے، جس کی وجہ سے تدریسی سرگرمیاں معطل ہو کر رہ گئی ہیں۔
لاہور یونیورسٹی کے ایک طالب علم نے نام ظاہر نہ کرنے کی شرط پر بی بی سی کو بتایا کہ یہ واقعہ صبح ساڑھے دس بجے پیش آیا۔
اُن کا کہنا تھا کہ طالبہ کا تعلق بھی فارمیسی ڈیپارٹمنٹ سے تھا اور اسے اُن کا بھائی پیر کی صبح یونیورسٹی چھوڑنے آیا تھا۔ لیکن کچھ دیر بعد اُنھوں نے دوسری منزل سے چھلانگ لگا دی۔
اُن کا کہنا تھا کہ اویس کی خودکشی کے بعد سے طلبہ پریشان تھے اور اب ایک اور طالبہ کی جانب سے خودکشی کی کوشش نے یونیورسٹی کا ماحول مزید افسردہ کر دیا ہے۔
لاہور کے جنرل ہسپتال میں اے ایم ایس ایمرجنسی ڈاکٹر محمد جعفر نے میڈیا سے بات کرتے ہوئے بتایا کہ 20 سالہ طالبہ کے تمام ٹیسٹ کروانے کے بعد انھیں آئی سی یو میں شفٹ کیا گیا ہے۔ انھوں نے بتایا کہ طالبہ کو علاج کی بہترین سہولیات فراہم کی جا رہی ہیں تاہم ان دونوں ٹانگیں ٹوٹ چکی ہیں، ان کی ریڑھ کی ہڈی بھی ٹوٹ گئی ہے اور پسلیاں بھی ٹوٹی ہیں۔ ان کے مطابق طالبہ کو کافی فریکچرز آئے ہیں اور سر میں بھی چوٹ آئی ہے۔
ڈائریکٹر ایمرجنسی یحییٰ سلطان نے بھی میڈیا سے بات کرتے ہوئے بتایا کہ اوپر سے گرنے کی وجہ سے طالبہ کے سر میں چوٹ آئی ہے اور چھاتی میں بائیں جانب ٹراما ہوا ہے جس کے لیے ٹیوب ڈالی گئی ہے۔
زخمی طالبہ کے علاج کے لیے جنرل ہسپتال میں خصوصی میڈیکل بورڈ بھی تشکیل دیا گیا ہے جس کی سربراہی پروفیسر جودت سلیم کریں گے اور یہ 24 گھنٹے میں اس حوالے سے رپورٹ دے گا۔
ڈی آئی جی آپریشنز لاہور فیصل کامران نے بی بی سی کو بتایا کہ حتمی طور پر لڑکی کے اس قدم کی وجوہات کا تعین نہیں کیا جا سکتا۔ انھوں نے کہا کہ لڑکی کا موبائل لاک ہے، جس تک رسائی کی کوشش کی جا رہی ہے کہ اُس کی جانب سے آخری مرتبہ کسے کال کی گئی تھی۔
اُن کا کہنا تھا کہ یونیورسٹی انتظامیہ کے بقول طالبہ کی حاضری یا فیس کا کوئی مسئلہ نہیں تھا جبکہ لڑکی کے اہلخانہ بھی کسی گھریلو پریشانی سے انکار کر رہے ہیں۔
ڈی آئی جی فیصل کامران کے مطابق لڑکی کے ہوش میں آنے پر پولیس اُس کا بیان ریکارڈ کرے گی، جس کے بعد ہی صورتحال واضح ہو سکے گی اور پولیس اپنی کارروائی آگے بڑھائے گی۔
پندرہ روز کے وقفے میں خودکشی کے دوسرے واقعے پر تبصرہ کرتے ہوئے ڈی آئی جی فیصل کامران کا کہنا تھا کہ پولیس نے اس حوالے سے یونیورسٹی انتظامیہ سے بات کی ہے۔
اُن کے بقول یونیورسٹی انتظامیہ سے کہا گیا ہے کہ یونیورسٹی میں آئندہ ایسے واقعات کی روک تھام کے لیے حفاظتی انتطامات کریں اور یونیورسٹی کی اُونچی عمارتوں کے اطراف حفاظتی جنگلے لگائے جائیں۔
فیصل کامران کے مطابق یونیورسٹی انتظامیہ کو ہدایت کی گئی ہے کہ یونیورسٹی میں حفاظتی انتظامات یقینی بنانے تک آن لائن کلاسز کا انعقاد کیا جائے۔
خیال رہے کہ گذشتہ ماہ اسی یونیورسٹی میں فارمیسی ڈیپارٹمنٹ کے طالب علم محمد اویس کی خودکشی کا معاملہ بھی سامنے آیا تھا۔
پانچویں سمسٹر کے طالب علم محمد اویس نے فارمیسی ڈیپارٹمنٹ کے پانچویں فلور سے چھلانگ لگائی تھی۔
طالب علم محمد اویس کے بھائی نے مقامی میڈیا سے گفتگو میں الزام عائد کیا تھا کہ اویس کو اُساتذہ کی جانب سے ذہنی اذیت دی جا رہی تھی۔ اُن پر دباؤ تھا کہ حاضری کم ہونے پر اُنھیں امتحان میں نہیں بیٹھنے دیا جائے گا۔
اویس کے بھائی کا مزید کہنا تھا کہ اُس نے اپنی میڈم سے درخواست کی تھی کہ اُنھیں امتحانات میں بیٹھنا دیا جائے ورنہ اُن کا سمسٹر ضائع ہو جائے گا۔
یونیورسٹی رجسٹرار علی اسلم نے پیر کو صحافیوں سے بات کرتے ہوئے کہا کہ اویس سلطان کے واقعے میں بنائی گئی تحقیقاتی کمیٹی نے اپنا کام مکمل کر لیا ہے۔ ان کے مطابق ’اس بچے کی حاضری مکمل تھی اور اس کا سی جی پی اے بھی 3.14 تھا۔‘
خیال رہے کہ طالب علم اویس کی خودکشی پر یونیورسٹی کے چیئرمین اویس رؤف نے اسے ذہنی مسائل کا شاخسانہ قرار دیا تھا۔
یونیورسٹی آف لاہور کے چیئرمین اویس رؤف نے ان الزامات کی تردید کرتے ہوئے کہا تھا کہ محمد اویس ایک ہونہار طالب علم تھا اور اُس کی حاضری میں کمی یا فیس کا کوئی معاملہ نہیں تھا۔
ایک پوڈ کاسٹ میں گفتگو کرتے ہوئے اویس رؤف کا کہنا تھا کہخودکشی سے چند روز قبل وہ کلاس میں سفید گاؤن پر نہیں آئے تھے، جس پر ٹیچر نے اُسے کہا تھا کہ وہ گاون پہن کر آئے۔ لیکن جب تک وہ واپس آئے، اس وقت تک کلاس ختم ہو چکی تھی۔
اویس رؤف نے کہا تھا کہ طالب علم اویس کے بارے میں یہ معلوم ہوا تھا کہ وہ تنہائی پسند تھا اور اس کے زیادہ دوست نہیں تھے۔
اُنھوں نے اعتراف کیا تھا کہ ایسے طلبہ کو اس نوعیت کا انتہائی قدم اُٹھانے سے پہلے رابطہ نہ کرنا یونیورسٹی انتظامیہ کی ناکامی تھی۔
اویس رؤف نے کہا تھا کہ مستقبل میں ایسے واقعات کی روک تھام کے لیے ایک خصوصی سینٹر کا قیام بھی عمل میں لایا جا رہا ہے، تاکہ اکیلے پن یا کسی بھی ذہنی مسئلے سے دوچار طلبہ سے بات کی جائے اور کوئی بھی انتہائی قدم اُٹھانے سے روکا جا سکے۔
اس واقعے پر یونیورسٹی انتظامیہ کی جانب سے سابق جج کی سربراہی میں ایک آٹھ رُکنی انکوائری کمیٹی بھی تشکیل دی تھی اور یونیورسٹی کے تمام ڈیپارٹمنٹس کو انکوائری کمیٹی کے ساتھ مکمل تعاون کی یقین دہانی کروائی گئی تھی۔

### Article 195 ###
پاکستان کی قومی فضائی کمپنی پاکستان انٹرنیشنل ایئر لائنز (پی آئی اے) کی خریداری کے لیے عارف حبیب کنسورشیئم نے اوپن بڈنگ کے دوران 135 ارب روپے کی بولی لگائی جو کہ کامیاب ہوئی ہے۔
منگل کو پی آئی اے کی نجکاری کے عمل کے دوران عارف حبیب اور لکی گروپس کے درمیان اوپن بڈنگ کا مرحلہ ہوا جس دوران عارف حبیب گروپ سمیت چار کمپنیوں کے کنسورشیئم کی جانب سے سب سے زیادہ 135 ارب روپے کی بولی لگائی گئی۔
عارف حبیب کنسورشیئم میں عارف حبیب لمیٹڈ، فاطمہ فرٹیلائزر، سٹی سکول اور لیک سٹی ہولڈنگز شامل ہیں۔
اس سے قبل تین گروپس نے بولیاں جمع کرائی تھیں۔ براہ راست نشر کی گئی تقریب میں جو پہلی بولی کھولی گئی وہ لکی گروپ کی جانب سے دی گئی تھی۔ اس گروپ نے پی آئی اے خریدنے کے لیے 101.5 ارب روپے کی بولی دی تھی۔
اس کے علاوہ ایئر بلیو نے 26.5 ارب روپے کی بولی جمع کرائی ہے۔ جبکہ تیسری اور آخری بولی عارف حبیب گروپ اور ان کی ساتھی کمپنیوں کی تھی جو سب سے زیادہ 115 ارب روپے کی رہی تھی۔
حکومت پاکستان کی جانب سے پی آئی اے کی فروخت کے لیے کم سے کم قیمت 100 ارب روپے مقرر کی گئی تھی۔
دوسرے مرحلے میں عارف حبیب گروپ اور لکی گروپ کے درمیان اوپن بڈنگ ہوئی۔ اس مرحلے میں بولی کا آغاز 115 ارب روپے سے ہوا اور کم سے کم 25 کروڑ روپے کا اضافہ کیا جا رہا تھا۔ اس دوران بھی سب سے زیادہ بولی عارف حبیب کنسورشئیم نے 135 ارب روپے کی لگائی جو حتمی ثابت ہوئی۔
اس سے قبل مشیر نجکاری محمد علی نے بتایا تھا کہ اوپن بڈنگ کے دوران سب سے زیادہ بولی دینے والا گروپ کامیاب تصور کیا جائے گا۔ نجکاری کمیشن کے ترجمان نے بی بی سی کو بتایا ہے کہ کامیاب گروپ کو پی آئی اے کے 75 فیصد حصص فروخت کیے جائیں گے تاہم کامیاب بولی دہندہ کے پاس بقیہ 25 فیصد حاصل کرنے کا بھی موقع ہوگا۔
خیال رہے کہ پاکستان کی موجودہ حکومت کی جانب سے پی آئی اے کی نجکاری کی یہ دوسری کوشش تھی۔
گذشتہ برس اس سلسلے میں پہلی کوشش اس وقت ناکام ہوئی تھی جب قومی ایئرلائن کی خریداری کے لیے صرف ایک کمپنی کی جانب سے صرف دس ارب روپے کی بولی لگائی گئی تھی جبکہ حکومت نے اس کی کم از کم قیمت 85 ارب روپے مقرر کی تھی۔
پی آئی اے ایک پبلک لمیٹڈ کمپنی ہے جس کے سرمائے کا تقریباً 96 فیصد حصہ حکومت کے پاس ہے۔ اس کا شمار حکومتی سرپرستی میں چلنے والے ان اداروں میں ہوتا ہے جو قومی خزانے کو سالانہ اربوں روپے کا نقصان پہنچاتے رہے ہیں۔
گذشتہ دو دہائیوں میں پی آئی اے کے مالی حالات سے متعلق جب بھی کوئی خبر آئی تو اس میں ہر سال اس کے بڑھتے مالی خسارے کا ذکر ملا تاہم رواں برس اپریل میں حکومت کی جانب سے یہ دعویٰ کیا گیا کہ اس ادارے نے 21 سال کے طویل عرصے کے بعد پہلی بار منافع کمایا ہے۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
حکومت کی جانب سے پی آئی اے نجکاری کی دوسری کوشش کے سلسلے میں ابتدائی طور پر آٹھ کمپنیوں نے قومی ایئرلائن کی خریداری میں دلچسپی ظاہر کی تھی تاہم نجکاری کمیشن کو ڈیڈ لائن ختم ہونے تک پانچ کمپنیوں کی جانب سے ہی سٹیٹمنٹ آف کوالیفکیشن موصول ہوئی تھیں اور اب حتمی مرحلے میں چار، چار کمپنیوں پر مشتمل دو کنسورشیمز اور ایک کمپنی اس عمل میں شامل ہیں۔
جو دو کنسورشیمز منگل کو ہونے والی بولی میں حصہ لے رہے ہیں ان میں سے ایک لکی سیمنٹ، حب پاور، کوہاٹ سیمنٹ اور میٹرو وینچرز جیسے اداروں پر مشتمل ہے۔
دوسرے کنسورشیم میں عارف حبیب، فاطمہ فرٹیلائزر، سٹی سکول اور لیک سٹی ہولڈنگز شامل ہیں۔
ان کے علاوہ پاکستان کی نجی فضائی کمپنی ایئر بلیو اور فوجی فرٹیلائزر کمپنی نے بھی باضابطہ طور پر اپنی اپنی سٹیٹمنٹ آف کوالیفکیشن جمع کروائیں جن میں سے اب صرف ایئربلیو حتمی بولی کا حصہ بن رہی ہے۔
حتمی بولی کے لیے قابل قرار دیے جانے کے باوجود فوجی فرٹیلائزر کمپنی نے فیصلہ کیا ہے کہ وہ بولی کے عمل میں حصہ نہیں لے گی۔
اس بات کا انکشاف وزیراعظم کے مشیر برائے نجکاری نے حال ہی میں ایک انٹرویو میں کیا۔ تاہم ان کا کہنا تھا کہ اگر کامیاب بولی دہندہ فوجی فرٹیلائزر کمپنی کو شراکت کی دعوت دیتا ہے تو یہ کمپنی بعد میں اس عمل کا حصہ بن سکتی ہے۔
ان کے مطابق نجکاری کے فریم ورک میں یہ گنجائش موجود ہے کہ کامیاب فریق مکمل ادائیگی سے قبل مزید شراکت دار شامل کر سکتا ہے تاہم صرف وہی کمپنیاں اضافی شراکت دار بن سکتی ہیں جو بولی کے عمل میں شامل نہ رہی ہوں۔
فوجی فرٹیلائزرز کی جانب سے پی آئی اے کی نجکاری میں عدم دلچسپی کے وجہ کے بارے میں نجکاری کمیشن کے ترجمان نے کہا وہ اس پر کوئی تبصرہ نہیں کر سکتے۔
نجکاری کمیشن کے ترجمان نے بی بی سی کو بتایا ہے منگل کو پی آئی اے کے 75 فیصد حصص کے لیے بولی لگائی جائے گی تاہم کامیاب بولی دہندہ کے پاس بقیہ 25 فیصد حاصل کرنے کا بھی موقع ہوگا۔
اس سلسلے میں ترجمان نے وزیراعظم کے مشیر برائے نجکاری محمد علی کی ایک ویڈیو بھی بی بی سی کو دی جس میں وہ بتا رہے ہیں کہ کامیاب بولی دہندہ حکومت کے پاس موجود بقیہ 25 فیصد حصص بھی خرید سکے گا جس کے لیے اسے 90 دن کا وقت دیا جائے گا۔
مشیرِ نجکاری کے مطابق 75 فیصد حصص کی فروخت سے حاصل ہونے والی رقم کا دو تہائی حصہ کامیاب بولی دینے والا کو 90 دن میں دینا ہو گا جبکہ باقی رقم کے لیے ایک سال کا وقت دیا جائے گا۔
ان کا کہنا تھا کہ 75 فیصد حصص کی فروخت سے حاصل ہونے والی رقم میں سے صرف ساڑھے سات فیصد حکومت کو ملےگی جب کی باقی رقم پی آئی اے میں سرمایہ کاری کی صورت میں لگائی جائے گی جس میں جہازوں کی تعداد بڑھانا اور اس کی کارکردگی کو بہتر بنانا ہے
یہاں یہ سوال بھی اہم ہے کہ ایک سال قبل جب حکومت مطلوبہ قیمت حاصل نہیں کر پائی تھی تو ایک سال میں پی آئی اے میں ایسا کیا بدلا ہے کہ کوئی اسے خریدنے میں دلچسپی لے۔
اس کا جواب ادارے کی مارکیٹ ویلیو میں ہے۔ گذشتہ برس پی آئی اے کی ’ایکویٹی منفی 45 ارب تھی جو اب واجبات کی ادائیگی یا منتقلی کے بعد 30 ارب روپے ہے۔
یہی نہیں بلکہ حکومت کامیاب بولی دہندہ کو جہازوں کی لیز پر عائد 18 فیصد جنرل سیلز ٹیکس کی چھوٹ دے گی اور پی آئی اے کے ذمے واجب الادا ٹیکسوں کا کچھ حصہ بھی ہولڈنگ کمپنی کو منتقل کر دیا گیا ہے۔
پی آئی اے کی فروخت سے حکومت کا حاصل ہونے کے فائدے کے بارے میں ترجمان نجکاری کا کہنا ہے کہ حکومت 75 فیصد حصص کے لیے دی جانے والی رقم میں سے صرف ساڑھے سات فیصد رقم لے گی جبکہ باقی رقم پی آئی اے میں ہی شامل کر دی جائے گی یعنی کہ کامیاب بولی دہندہ اس رقم کو ادارے کے لیے ہی استعمال کرنے کا پابند ہو گا.
اگرچہ حکومت کو پی آئی اے کی فروخت سے حاصل ہونے والی رقم کا صرف ساڑھے سات فیصد ہی ملے گا تاہم ماہرین کا کہنا ہے کہ اس فروخت سے حکومت کو ہر سال اربوں روپے کے نقصان سے چھٹکارا مل جائے گا۔
نجکاری امور کے ماہر شہباز جمیل نے کہا اس نجکاری سے حکومت کو ہر سال اس مالی خسارے کا سامنا نہیں کرنا پڑے گا جو وہ پی آئی اے کو چلانے کے لیے خزانے سے دینے کی وجہ سے ہوتا تھا۔
واضح رہے کہ حکومت نے پی آئی اے کے ذمے واجب الادہ قرضوں میں سے ساڑھے چھ سو ارب روپے سے زائد قرضے پی آئی اے ہولڈنگ کمپنی میں ڈال دیے ہیں۔
شہباز جمیل کے مطابق ماضی میں بینکوں کی نجکاری بھی اسی ماڈل پر ہوئی تھی اور اب پی آئی اے کی بھی انھی خطوط پرنجکاری کی جا رہی ہے۔
پی آئی اے کی نجکاری کے سلسلے میں ماضی میں جو کوششیں ہوئیں اس میں پی آئی اے کے ملازمین اور اس کے اثاثوں کا معاملہ زیر بحث رہا۔
پی آئی اے کے پاس اس وقت 38 جہاز ہیں جن میں سے صرف 18 آپریشنل ہیں جبکہ اس کے پاس دنیا بھر میں 78 مقامات کے ہوائی اڈوں پر لینڈنگ کے حقوق ہیں۔
ان میں لندن اور یورپی ممالک کے شہر بھی شامل ہیں۔ اس کے علاوہ پی آئی اے کینیڈا بھی جاتی ہے تاہم امریکہ میں اس پر پابندی تاحال قائم ہے۔
مشیر نجکاری کے مطابق چھ سات برس قبل پی آئی اے کے ملازمین کی تعداد ساڑھے گیارہ ہزار تھی تاہم اس وقت یہ تعداد ساڑھے چھ ہزار کے لگ بھگ ہے۔
پی آئی اے کی نج کاری کے بعد ان ملازمین کی نوکریوں کے بارے میں ترجمان نے بتایا کہ پی آئی اے کے ملازمین کو ایک سال تک ملازمت کا تحفظ حاصل ہو گا۔
مشیر نجکاری کےمطابق موجودہ ملازمین کو ایک سال تک تنخواہ اور دوسری مراعات حاصل رہیں گی جب کہ ایک سال کے بعد بہت زیادہ ملازمین نکالے جانے کا امکان نہیں تاہم انھیں رضا کارانہ طور پر ملازمت چھوڑنے کا کہا جا سکتا ہے۔
ان کا کہنا ہے کہ پی آئی اے کے ریٹائرڈ ملازمین کی پنشن، ان کے میڈیکل بل اور رعایتی ٹکٹس کی ادائیگی پی آئی اے ہولڈنگ کمپنی کرے گی۔
خیال رہے کہ پی آئی اے کے پاس اس کے کور بزنس یعنی آپریشنز سے متعلق پراپرٹیز کے علاوہ نیویارک اور پیرس میں روز ویلٹ اور سکرائب ہوٹل کی قیمتی جائیدادیں موجود ہیں
مشیر نج کاری کے مطابق یہ دونوں پی آئی اے کی ٹرانزیکشن کا حصہ نہیں ہوں گے اور اس ٹرانزیکشن میں اس کا کارگو، مسافر، کچن اور ٹریننگ سے متعلقہ اثاثے شامل ہوں گے۔
سال 2024 کی رپورٹ کے مطابق پی آئی اے نے 9.3 ارب روپے آپریشنل منافع جبکہ 26.2 ارب روپے خالص منافع کمایا۔
خیال رہے کہ سنہ 2023 میں پی آئی اے کا خالص خسارہ 75 ارب روپے تھا۔
قومی ایئر لائنز کی جانب سے جاری اعلامیے کے مطابق پی آئی اے کا آپریٹنگ مارجن 12 فیصد سے زیادہ رہا جو دنیا کی کسی بھی بہترین ائیرلائنز کی پرفارمنس کے ہم پلہ ہے۔ واضح رہے کہ آپریشنل کاسٹ میں جہاز کا ایندھن، انتظامی اخراجات، تقسیم کاری کے اخراجات وغیرہ شامل ہیں۔
پی آئی اے کا کہنا تھا کہ حکومت پاکستان کی سرپرستی میں اس ادارے میں جامع اصلاحات کی گئیں جن میں افرادی قوت اور اخراجات میں واضح کمی، منافع بخش روٹس میں استحکام، نقصان دہ روٹس کا خاتمہ اور بیلنس شیٹ ری سٹرکچرنگ شامل ہے۔
اعلامیے میں کہا گیا کہ پی آئی اے کے واپس منافع بخش ادارہ بننے سے نا صرف اس کی ساکھ میں اضافہ ہو گا بلکہ یہ ملکی معیشت کے لیے بھی مفید ثابت ہو گا۔
اس اعلان کے حوالے سے نشریاتی ادارے بلومبرگ کی رپورٹ کے مطابق پی آئی اے ہولڈنگ کمپنی کے تحت قومی ایئر لائنز کی فروخت سے قبل اس کا سالانہ منافع ایک بڑی کامیابی تصور کیا جا رہا ہے تاہم یہ ادارے کے ذمے قرضوں کی بڑی مقدار کو سرکاری کھاتوں میں منتقل کیے جانے کے بعد ہی ممکن ہو سکا۔
بلومبرگ کی رپورٹ میں بتایا گیا کہ آڈٹ شدہ مالیاتی گوشواروں کے مطابق پی آئی اے نے دسمبر 2024 میں ختم ہونے والے مالی سال کے دوران فی شیئر 5.01 روپے آمدن حاصل کی۔
نومبر 2024 میں قومی اسمبلی کی قائمہ کمیٹی برائے نجکاری کو سیکرٹری نجکاری عثمان باجوہ نے بتایا تھا کہ پی آئی کی خریداری میں دلچسپی رکھنے والے بولی دہندگان چاہتے تھے کہ حکومت 26 ارب روپے مالیت کے ٹیکس واجبات، سول ایوی ایشن اتھارٹی کی جانب سے پی آئی اے کو 10 ارب روپے مالیت کی عبوری مالی معاونت اور نو ارب روپے کے دیگر واجبات کو ختم کر دے۔
یاد رہے کہ گزشتہ سال پی آئی اے کی نجکاری کی کوششیں ناکام ہونے کے بعد وفاقی وزیر نجکاری عبد العلیم خان کا کہنا تھا کہ جب تک پی آئی اے کی بیلنس شیٹ مکمل طور پر صاف نہیں کی جاتی، کوئی سنجیدہ سرمایہ کار آگے نہیں آئے گا۔
ماہرین کے مطابق پی آئی اے کی جانب سے اربوں روپے خالص منافع کمانا اس لیے مشکل نہیں رہا کہ حکومت نے اس کے ذمے کئی سو ارب روپے کے قرضے اپنے ذمے لے لیے۔
پی آئی اے نجکاری اور اس کے مالیاتی معاملات پر نظر رکھنے والے ماہرین کے مطابق پی آئی اے کی جانب سے اربوں روپے خالص منافع کمانا اس لیے مشکل نہیں رہا کہ حکومت نے اس کے ذمے کئی سو ارب روپے کے قرضے اور ان پر سود کی ادائیگی اپنے ذمے لے لی، جس کے بعد اس کی بیلنس شیٹ بالکل کلین ہو گئی کہ جس نے ائیر لائنز کو منافع بخش بنا دیا۔
ان کا کہنا ہے کہ جب حکومت کئی سو ارب روپے قرض اور اس پر سود کی ادائیگی کو اپنے کھاتے میں لے لی گی تو اس کے بعد ائیر لائنز کا منافع بخش ہونا حیران کن نہیں رہ جاتا۔
پاکستان کے سابق وزیر خزانہ مفتاح اسماعیل نے بی بی سی اردو سے بات کرتے ہوئے بتایا تھا کہ پی آئی اے کے ذمے 850 ارب روپے کا قرض ہے جس کا بڑا حصہ حکومت نے اپنے ذمہ لے لیا اور اس کے بعد اس پر سود کی ادائیگی بھی حکومت کے کھاتے میں چلی گئی تو اس کے بعد اس کے آپریشنل منافع بخش بننے میں کوئی مشکل نہیں۔

### Article 196 ###
پاکستان کے خفیہ اداروں کی جانب سے ایک رپورٹ پنجاب حکومت کو دی گئی ہے جس میں یہ تجویز کیا گیا کہ سابق وزیر اعظم عمران خان کو راولپنڈی کی اڈیالہ جیل سے کسی دوسری جیل منتقل کر دیا جائے۔
راولپنڈی انتظامیہ کے ایک اہلکار نے نام ظاہر نہ کرنے کی شرط پر بی بی سی کو بتایا کہ خفیہ اداروں کی جانب سے  بھیجی جانے والی رپورٹ میں عمران خان کے ساتھ ہر ہفتے دو دن ان کی فیملی، وکلا اور پارٹی رہنماؤں کی ملاقاتوں کے دوران امن وامان کی صورت حال خراب ہونے کی وجہ سے یہ تجویز دی گئی۔
اس سے قبل سیاسی امور سے متعلق وزیر اعظم کے مشیر رانا ثنا اللہ نے ایک نجی ٹی وی کو انٹرویو دیتے ہوئے کہا تھا کہ عمران خان کو کسی دوسری جیل منتقل کرنے کی تجویز زیر غور ہے جبکہ اس کے برعکس وزیر اعظم کے ایک اور مشیر اختیار ولی نے پریس کانفرنس میں دعویٰ کیا تھا کہ عمران خان کو دوسری جیل منتقل کرنے کا فیصلہ ہو چکا۔
یاد رہے کہ کچھ عرصہ قبل بھی عمران خان کو کسی دوسری جیل منتقل کرنے کی خبریں گردش کرتی رہی ہیں تاہم اڈیالہ جیل کے حکام نے اس وقت اس کی تردید کی تھی اور موقف اختیار کیا تھا کہ سابق وزیر اعظم کو کسی دوسری جیل منتقل نہیں کیا جا رہا۔
سابق وزیراعظم عمران خان گذشتہ دو سال سے راولپنڈی کی اڈیالہ جیل میں قید ہیں اور انھیں 190 ملین پاؤنڈز یا القادر ٹرسٹ کیس کے مقدمے میں دس سال کی سزا سنائی گئی تھی۔
خفیہ اداروں کی جانب سے دی گئی اس تجویز میں کہا گیا کہ ہر ہفتے ملاقات کے دنوں میں اڈیالہ روڈ پر کاروباری سرگرمیاں شدید متاثر ہونے کے علاوہ بچوں کی تعلیمی سرگرمیاں بھی متاثر ہوتی ہیں جس کی وجہ سے نہ صرف وہاں کے دکان دار بلکہ والدین بھی سراپا احتجاج ہیں۔
اہلکار کے مطابق اس رپورٹ میں اس بات کا بھی ذکر ہے کہ اڈیالہ جیل کے گرد و نواح میں واقع متعدد دیہات میں رہائش پذیر سینکڑوں طلبا روزانہ کی بنیاد پر راولپنڈی کے دیگر علاقوں میں قائم تعلیمی اداروں میں پڑھنے جاتے ہیں۔
اہلکار کے مطابق رپورٹ میں اس بات کا بھی ذکر ہے کہ اڈیالہ روڈ راولپنڈی شہر کو ملانے والی واحد شاہراہ ہے اور جس روز عمران خان سے ان کی فیملی اور پارٹی رہنماوں کی ملاقات ہوتی ہے تو سکیورٹی نقطہ نگاہ سے اڈیالہ روڈ کا تین کلومیٹر کی رینج کا وہ حصہ بند کر دیا جاتا ہے جو اڈیالہ جیل کے قریب سے گزرتا ہے۔ اس کے علاوہ قریبی دکانوں کو بھی بند کر دیا جاتا ہے۔
رپورٹ کے مطابق علاقے کی اس مرکزی شاہراہ کی بندش کی وجہ سے نہ صرف دکان داروں کا کاروبار شدید متاثر ہوتا ہے بلکہ تعیلم کے حصول کے لیے شہر کے دیگر علاقوں میں جانے والے سینکڑوں طلبا و طالبات سڑک کی بندش کی وجہ سے رات گئے اپنے گھروں کو پہنچتے ہیں۔
اہلکار کے مطابق اس رپورٹ میں اس بات کا بھی ذکر کیا گیا کہ گزشتہ کئی ماہ سے جاری اس صورت کے تناظر میں علاقہ مکینوں نے متنخب نمائندوں سے بھی متعدد ملاقاتیں کی ہیں جس میں انھوں نے اس حلقے کے منتخب نمائندوں کو کوئی حل نکالنے پر زور دیا۔
رپورٹ میں کہا گیا کہ گذشتہ کچھ ہفتوں سے عمران خان اور ان کی اہلیہ بشری بی بی سے ان کے رشتہ داروں اور پارٹی رہنماوں کی ملاقاتیں نہیں کروائی جا رہی ہیں جس کی وجہ سے عمران خان کی بہنیں اور پی ٹی آئی کارکنوں نے اڈیالہ جیل کے قریب سڑک پر ہی دھرنے دیے۔
رپورٹ کے مطابق اس سے نہ صرف امن وامان کا مسئلہ پیدا ہوا بلکہ علاقہ مکینوں کے معمولات زندگی بھی متاثر ہو رہے ہیں۔
واضح رہے کہ رواں ہفتے منگل کے روز عمران خان کی تینوں بہنوں کی ان کے بھائی سے ملاقات نہیں کروائی گئی جس کی وجہ سے علیمہ خانم، عظمی خان اور نورین خان نے پارٹی کارکنوں سمیت فیکٹری ناکے پر دھرنا دیا جو رات ڈھائی بجے تک جاری رہا اور پولیس نے مظاہرین کو منتشر کرنے کے لیے واٹر کینن کا استعمال کیا۔
سوشل میڈیا پر پولیس کے اس اقدام کو پاکستان تحریک انصاف اور حزب مخالف کی دیگر سیاسی جماعتوں کی جانب سے تنقید کا نشانہ بنایا گیا۔
یاد رہے کہ اسلام آباد ہائیکورٹ کے احکامات کی روشنی میں منگل کے روز عمران خان کی فیملی اور جمعرات کو ان کے وکلا اور پارٹی رہنماوں کے لیے ملاقاتوں کا شیڈول طے ہے۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
پنجاب کے محکمہ جیل خانہ جات کے ایک اہلکار کے مطابق سابق وزیر اعظم کو کسی دوسری جیل منتقل کرنے سے متعلق راولپنڈی کی اڈیالہ جیل کے حکام سے بھی رائے لی جائے گی تاہم یہ فیصلہ صوبائی حکومت ہی کرے گی۔
اہلکار کا کہنا تھا کہ اس وقت سابق وزیر اعظم جس مقدمے میں جیل کاٹ رہے ہیں وہ پنجاب پولیس کا مقدمہ نہیں بلکہ وہ نیب کے ایک مقدمے میں سزا یافتہ ہیں، جس کا براہ راست تعلق وفاقی حکومت سے ہے۔
فوجداری مقدمات کی پیروی کرنے والے وکیل بشارت اللہ کا کہنا ہے کہ قانون میں اور عمومی طور پر یہ دیکھا جاتا ہے کہ جب تک کسی مجرم کی سزا کے خلاف اعلی عدالتوں میں دائر کی گئی اپیل پر فیصلہ نہیں ہو جاتا تو اس وقت تک اسے اسی علاقے کی قریبی جیل میں رکھا جاتا ہے جہاں پر وہ اعلی عدالت قائم ہے جہاں مجرم نے سزا کے خلاف اپیل دائر کر رکھی ہے۔
انھوں نے کہا کہ کسی بھی مجرم کو کسی دوسری جگہ منتقل کرنے سے متعلق اس کی مرضی شامل ہونا ضروری نہیں۔
عمران خان کی قانونی ٹیم میں شامل علی بخاری ایڈووکیٹ کا کہنا ہے کہ اگر حکومت کی جانب سے سابق وزیر اعظم کو کسی دوسری جیل منتقل کیا گیا تو پارٹی کی طرف سے سخت ردعمل آئے گا۔
انھوں نے کہا کہ ایسا ہونے کی صورت میں وہ تمام قانونی راستے اپنائیں گے۔ انھوں نے کہا کہ عمومی طور پر کسی بھی مجرم کو اس جیل میں ہی رکھا جاتا ہے جہاں کی عدالت نے اس کو سزا سنائی ہو۔
انھوں نے کہا کہ سابق وزیر اعظم میاں نواز شریف کو جب نیب کے مقدمات جن میں حدیبیہ پیپر ملز اور العزیزیہ سٹیل ملز شامل ہیں، میں سزا سنائی تھی تو اس وقت انھوں نے احتساب عدالت کے جج ارشد ملک کو درخواست کی تھی کہ انھیں اڈیالہ جیل بھیجنے کی بجائے لاہور کی کوٹ لکھپت جیل بھیجا جائے، جو منظور کر لی گئی تھی۔
پاکستان کے دارالحکومت اسلام آباد میں ابھی تک جیل نہیں بنی اور اس شہر کے ملزمان کو راولپنڈی کی اڈیالہ جیل میں ہی منتقل کیا جاتا ہے۔
اسلام آباد کے سیکٹر ایچ 16 میں جیل زیر تعمیر ہے جس کا ایک بلاک مکمل کر لیا گیا ہے جبکہ جیل کے باقی حصے پر بھی جلد کام مکمل ہونے کی امید ہے۔
وزارت داخلہ نے اسلام آباد کی جیل کے لیے علی اکبر کو جیل سپرنٹینڈنٹ مقرر کیا ہے جنھوں نے چند روز قبل اسلام آباد پولیس کے سربراہ سے بھی ملاقات کی تھی۔
اسلام آباد پولیس کے ایک اہلکار کے مطابق جیل کا ایک حصہ چند روز میں آپریشنل ہو جائے گا۔
واضح رہے کہ پنجاب کے ضلع ساہیوال میں بھی ہائی سکیورٹی جیل قائم ہے جہاں پر سنگین جرائم میں ملوث قیدیوں کو رکھا جاتا ہے۔

### Article 197 ###
مبینہ توہین مذہب کے مقدمے میں گرفتار مذہبی سکالر انجینیئر محمد علی مرزا کو جمعہ کی دوپہر راولپنڈی کی اڈیالہ جیل سے ضمانت پر رہا کر دیا گیا ہے۔
لاہور ہائیکورٹ کے روالپنڈی بینچ کے جسٹس صداقت علی خان نے دو دسمبر کو ان کی ضمانت کی درخواست منظور کرتے ہوئے کہا تھا کہ اگر ملزم کے خلاف کوئی اور مقدمہ نہیں ہے تو ان کو رہا کر دیا جائے۔ ان کی ضمانت پانچ، پانچ لاکھ روپے کے دو ضمانتی مچلکوں کے عوض منظور کی گئی ہے۔
انجینیئر محمد علی مرزا نے لگ بھگ ساڑھے تین ماہ جیل میں گزارے ہیں۔
واضح رہے کہ 26 اگست کو صوبہ پنجاب کے شہر جہلم کے تھانہ سٹی میں انجینیئر محمد علی مرزا کے خلاف شہری کی درخواست پر دفعہ 295 سی کے تحت توہینِ مذہب کا مقدمہ درج کیا گیا تھا۔
اس مقدمے کے اندراج سے قبل ہی جہلم کی انتظامیہ کے حکم پر انھیں تھری ایم پی او یعنی نقض امن کے خطرے کے تحت نظربند کیا گیا تھا۔
تھری ایم پی او کا قانون پاکستان میں حکومت کو ایسے افراد کی حفاظتی حراست کے لیے وسیع اختیارات دیتا ہے جنھیں عوامی تحفظ یا نظم کے لیے خطرہ سمجھا جاتا ہے۔ یہ قانون ایک طے شدہ مدت کے لیے کسی بھی شخص کی گرفتاری اور نظربندی کی اجازت دیتا ہے، جسے بڑھایا جا سکتا ہے تاہم یہ حراست ایک وقت میں لگاتار چھ ماہ سے زیادہ نہیں ہو سکتی تاہم، تین ماہ سے زیادہ طویل حراست کے لیے عدالتی نگرانی کی ضرورت ہوتی ہے۔
ابھی انجینیئر محمد علی مرزا تھری ایم پی او کے تحت زیر حراست تھے کہ حکام کی جانب سے بتایا گیا کہ ان کے خلاف توہین مذہب کا مقدمہ درج کر کے ان کو گرفتار کر لیا گیا ہے۔
انجینیئر محمد علی کو اس مقمہ میں حراست میں لینے سے متعلق جہلم پولیس کے ترجمان عمر سعید نے بی بی سی کو بتایا تھا کہ انتظامیہ نے یہ فیصلہ اُس درخواست کی بنیاد پر کیا، جو ڈسٹرکٹ پولیس افسر، جہلم کے نام تحریر کی گئی۔ عمر سعید نے بی بی سی کے ساتھ وہ درخواست بھی شیئر کی تھی۔
اس درخواست میں انجینیئر محمد علی مرزا کی جانب سے حال ہی میں دیے گئے ایک انٹرویو کا حوالہ دیتے ہوئے الزام عائد کیا گیا تھا کہ اُن کی جانب سے ادا کیے گئے کچھ کلمات نے مبینہ طور پر ’مسلمانوں کے مذہبی جذبات مجروح‘ کیے ہیں اور درخواست گزار نے اِسی بنیاد پر محمد علی مرزا کے خلاف قانونی کارروائی کی سفارش کی استدعا کی تھی۔
جہلم کے ڈپٹی سپرنٹنڈنٹ پولیس چودھری شہباز ہنجرا نے بی بی سی اردو کو بتایا تھا کہ انجینیئر محمد علی مرزا کو انھوں نے ہی رات گئے حراست میں لیا تھا۔ شہباز ہنجرا کے مطابق حراست میں لیے جانے کے وقت اُن کو ان پر لگائے گئے الزامات کے بارے میں  آگاہ کر دیا گیا تھا اور حالات کی سنگینی بارے بھی بتا دیا گیا تھا۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
ہلکے پھلکے انداز میں مسکراتے ہوئے بات کرنے والے انجینیئر محمد علی مرزا پاکستان کے ایک معروف مبلغ ہیں جو اپنے غیر روایتی نظریات کی بنا پر اکثر زیرِ بحث رہتے ہیں اور مئی 2020 میں بھی انھیں مبینہ طور پر ’مذہبی شخصیات کی گستاخی‘ کے الزام میں گرفتار کیا گیا تھا تاہم بعدازاں عدالت نے انھیں رہا کرنے کا حکم دیا تھا۔
اپنے غیرروایتی نظریات اور مذہبی خیالات کے باعث اُن پر ماضی میں قاتلانہ حملے بھی ہوئے جس میں وہ محفوظ رہے ہیں۔
جہلم پولیس کے مطابق مارچ 2021 میں ہوئے چاقو کے ایک حملے میں اُن کے بازو پر زخم آیا تھا، تاہم وہ اس حملے میں محفوظ رہے تھے۔ اسی طرح سنہ 2017 میں ہونے والے ایک قاتلانہ حملے میں بھی وہ محفوظ رہے تھے۔
جہلم سے تعلق رکھنے والے انجینیئر محمد علی مرزا اسی شہر میں واقع اپنے مدرسے میں مختلف مذہبی موضوعات پر گفتگو کرتے ہیں جس کے دوران لوگوں کے سوالوں کا سلسلہ جاری رہتا ہے۔
اُن کے اپنے یوٹیوب چینل پر موجود 2471 سے زائد ویڈیوز لاکھوں مرتبہ دیکھی جا چکی ہیں اور اُن کے سبسکرائبرز کی تعداد 31 لاکھ سے زیادہ ہے۔
متوسط طبقے سے تعلق رکھنے والے انجینیئر محمد علی مرزا کے بارے میں بتایا جاتا ہے کہ اُن کی سب سے بڑی قوت یہ ہے کہ وہ کسی مذہبی یا سیاسی گروہ سے اپنا تعلق ظاہر نہیں کرتے چنانچہ وہ آزادی سے اپنے مؤقف کا اظہار کرتے نظر آتے ہیں۔
وہ اپنے بارے میں بھی کہتے ہیں کہ اُن کا تعلق کسی مسلک سے نہیں اور اُن کا نعرہ ہے کہ ’میں ہوں مسلم علمی کتابی۔‘
مارچ 2021 میں بی بی سی اردو سے بات کرتے ہوئے صحافی کلبِ علی کا کہنا تھا کہ انجینیئر محمد علی مرزا کے بارے میں اہم بات یہ ہے کہ اُن کی بات کا جواب عام طور پر دلیل سے نہیں دیا جاتا بلکہ اس کے جواب میں اُن کی شخصیت کو ہدف بنایا جاتا ہے۔
کلبِ علی روزنامہ ڈان سے وابستہ ہیں اور مذہبی اُمور پر رپورٹنگ کا وسیع تجربہ رکھتے ہیں۔
کلب علی کے مطابق انجینیئر محمد علی مرزا سے تقریباً ہر مسلک کے لوگ ہی ناراض ہوتے ہیں کیونکہ وہ دلیل سے بات کرتے ہیں جو کبھی کسی مسلک کے لوگوں کے خلاف ہوتی ہے تو کسی کے حق میں ’لیکن اس کے باوجود لاکھوں لوگ ان کے فالوورز ہیں جو اُن کی گفتگو کو سُنتے ہیں۔‘
اس بات کا اندازہ اُن کی یوٹیوب ویڈیوز کے نیچے موجود کمنٹس سے بھی ہو سکتا ہے جس میں زیادہ تر لوگ اُنھیں ’مسلک سے بالاتر ہو کر متحد کرنے والا شخص‘ قرار دیتے ہیں جبکہ کچھ لوگ یہ بھی کہتے نظر آتے ہیں کہ وہ اُن سے سخت علمی اختلاف رکھتے ہیں۔
کلبِ علی کا کہنا تھا کہ انجینیئر محمد علی مرزا کو اکثر و بیشتر مختلف مسالک کی جانب سے ایک دوسرے کا ’ایجنٹ‘ بھی قرار دیا جاتا رہا ہے۔
’ماضی میں اُنھیں ’احمدی ایجنٹ‘ بھی کہا جاتا رہا ہے تو کبھی اُنھیں ’شیعہ ایجنٹ‘ بھی کہا گیا تاہم اُن کی باتوں کو دلیل سے رد کرنے کے بجائے اُن کی ذات کو ہی نشانہ بنایا جاتا رہا ہے۔‘

### Article 198 ###
’اسلامی ممالک کو امریکہ سمیت بیرونی ممالک کے سامنے نہیں جھکنا چاہیے کیونکہ یہ تنازعات کو ہوا دیتے ہیں اور اسلامی ممالک کو آپس میں لڑاتے ہیں۔ جب بھی کوئی اسلامی ملک مضبوط ہوتا ہے تو مسلمانوں کو خوش ہونا چاہیے۔ ہماری طاقت آپ کی طاقت ہے۔‘
ان خیالات کا اظہار سنہ 2010 میں ایران کے اُس وقت کے وزیر خارجہ  منوچہر متکی نے ایک تقریب کے دوران کیا تھا۔
ایران کا جب بھی امریکہ اور اسرائیل کے ساتھ کوئی تنازع ہوتا ہے تو وہ اسلامی تشخص کو نمایاں کرتا ہے لیکن یہ شناخت ابھی اتنی بڑی نہیں ہوئی کہ اسلامی ممالک اپنے مفادات پر مذہبی شناخت کو ترجیح دیں۔
سنہ 1979 کے انقلاب کے بعد ایران خطے کا واحد ملک رہا ہے، جو امریکی تسلط والے نظام کو چیلنج کرتا رہا ہے۔  باقی اسلامی ممالک امریکہ کے قریبی اتحادی ہیں، جس کی وجہ سے صورتحال پیچیدہ ہے۔
ایران چین اور روس کے قریب ہے لیکن دونوں ممالک امریکہ کے ساتھ براہ راست فوجی تصادم سے گریز کرتے ہیں۔
ترکی، امریکہ کے ساتھ تنازع کے معاملے پر بظاہر ایران کی حمایت کرتا رہا ہے حالانکہ یہ نیٹو کا رُکن بھی ہے لیکن خطے میں اس کے مفادات ہمیشہ ایران کے ساتھ ٹکراتے رہے ہیں۔
ترکی کی حمایت کے بغیر، شام میں بشار الاسد کی ایران نواز حکومت کا خاتمہ ممکن نہیں تھا۔ اس کے باوجود کبھی کبھار اسلامی تشخص کی بنیاد پر متحرک ہونے کے مطالبات سامنے آتے ہیں۔
کچھ لوگ ایران کے موجودہ بحران کو بھی اسی شناخت کے آئینے میں دیکھ رہے ہیں۔
روسی سیاسی تجزیہ کار الیگزینڈر ڈوگین نے ایکس پر لکھا کہ ’اسلامی دُنیا پہلے سے کہیں زیادہ منقسم ہے۔۔۔ کوئی مشترکہ ویژن، حکمتِ عملی اور فیصلہ سازی کا طریقہ کار نہیں۔ یہ ان ممالک کی اشرافیہ کی دھوکہ دہی کی عکاسی کرتا ہے۔ ان کے درمیان کوئی اتحاد نہیں۔‘
ایک سینیئر ایرانی اہلکار کے مطابق ایران نے خطے میں امریکی اتحادیوں سے کہا ہے کہ وہ واشنگٹن کو ایران پر حملہ کرنے سے روکیں۔
اُنھوں نے کہا کہ ایران نے واضح طور پر سعودی عرب، متحدہ عرب امارات اور ترکی جیسے ممالک کو خبردار کیا ہے کہ اگر امریکہ نے ایران پر حملہ کیا تو ان ممالک میں قائم امریکی اڈوں پر حملہ کیا جائے گا۔
امریکہ کے مشرقِ وسطیٰ کے کئی ممالک میں فوجی اڈے ہیں۔ لہذا یہ توقع رکھنا مضحکہ خیز لگتا ہے کہ اگر امریکہ ایران پر حملہ رتا ہے تو خطے کے دیگر ممالک اسلامی ملک ہونے کی بنیاد پر ایران کا ساتھ دیں گے۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
گذشتہ سال جب امریکہ نے ایران کی جوہری تنصیبات پر حملہ کیا تو 21 اسلامی ممالک نے اس کی مذمت کرتے ہوئے ایک بیان جاری کیا تھا۔ ان میں سعودی عرب، ترکی، پاکستان، متحدہ عرب امارات، عمان، مصر، سوڈان، صومالیہ، برونائی، چاڈ، بحرین، کویت لیبیا، الجزائر اور جبوتی جیسے ممالک شامل تھے۔
مشرقِ وسطیٰ کے اُمور کے ماہر اور تھنک ٹینک انڈین کونسل آف ورلڈ افیئرز (آئی سی ڈبلیو اے) کے سینیئر فیلو ڈاکٹر فضل الرحمان کہتے ہیں کہ ’جن ممالک نے اس حملے کی مذمت کی تھی، وہ صرف یہ دکھانا چاہتے تھے کہ ان کی بھی دُنیا میں اہمیت ہے۔ وہ اپنی ساکھ بچا رہے تھے کیونکہ مسلم ممالک اپنی ساکھ کے لیے عوامی سطح پر بیانات جاری کرتے ہیں۔‘
برطانوی میگزین ’دی سپیکٹیٹر‘ کی ایک رپورٹ میں کہا گیا کہ اس وقت ایران کے حوالے سے اسلامی ممالک کا موقف یا ’مسلم اتحاد‘ محض ایک دکھاوا تھا۔
ان میں سے کئی ممالک کے اسرائیل کے ساتھ اچھے سفارتی تعلقات ہیں۔ لبنانی حکام نے بھی اسرائیلی حملے کے بعد حزب اللہ کو اسرائیل کے خلاف کارروائی سے روک دیا تھا۔
شام میں ایران نواز بشار الاسد کو معزول کر دیا گیا اور احمد الشرع کی قیادت میں حکومت اب اقتدار میں ہے۔ شام کی موجودہ حکومت اسرائیل کے خلاف اتنی جارحانہ نہیں، جتنی اسد حکومت تھی۔
ایران ایک شیعہ اکثریتی ملک ہے اور شیعہ اور سنی مسالک کے درمیان مخاصمت کوئی نئی بات نہیں۔
1979 کے ایرانی انقلاب کے بعد سے سنی ممالک کی ایران کے حوالے سے بداعتمادی میں اضافہ ہوا۔ خلیجی ممالک بادشاہت کو پسند کرتے ہیں اور ایران میں ایسی تحریکوں کے پھیلاؤ سے محتاط رہتے ہیں۔
ایران پر الزام ہے کہ وہ بحرین جیسے ممالک میں سنی حکمرانوں کے خلاف شیعہ بغاوتوں کو ہوا دے رہا ہے۔ ایران پر عراق اور یمن میں سنی حکمرانوں کو غیر مستحکم کرنے کا الزام بھی لگتا رہا ہے۔
ایران، جوہری ہتھیاروں کی تلاش میں بھی ہے، جب اسرائیل اور امریکہ نے ایران کی جوہری تنصیبات پر حملہ کیا تو اُس وقت اسلامی ممالک نے کوئی خاص ردِعمل نہیں دیا۔
کونسل آن فارن ریلیشنز (سی ایف آر) کے مطابق ایران میں اسلامی حکومت کے خاتمے سے خلیجی ممالک کو کافی فائدہ پہنچ سکتا ہے۔ سعودی عرب، متحدہ عرب امارات اور قطر جیسے بڑے خلیجی ممالک دسمبر کے آخر سے ایران میں ہونے والے مظاہروں پر خاموش ہیں۔
قطر کے ایران کے ساتھ دیرینہ اور اچھے تعلقات ہیں جبکہ سعودی عرب اور متحدہ عرب امارات نے برسوں کی مخاصمت کے بعد ایران کے ساتھ تعلقات بہتر کیے ہیں۔ ان ممالک نے ایران کے ساتھ سفارتی روابط کو مضبوط کیا۔
لیکن سعودی عرب اور متحدہ عرب امارات کو اب بھی ایران پر مکمل اعتماد نہیں۔ یہ ممالک ایران کی جانب سے خطے میں مسلح گروہوں کی حمایت کو پسند نہیں کرتے۔
عمان اس خطے میں ایسا ملک ہے جو خلیجی ممالک کے مابین تنازعات کی صورت میں اکثر ثالثی کا کام کرتا ہے۔
عمان، امریکہ اور ایران کے مابین بات چیت کے لیے بھی ایک پل کا کام کرتا ہے۔ 10 جنوری کو عمانی وزیرِ خارجہ نے تہران میں ایرانی وزیرِ خارجہ سے ملاقات بھی کی تھی۔
ملاقات میں فریقین نے تعاون بڑھانے اور ایسی پالیسیوں سے گریز کرنے پر بات چیت کی جو کشیدگی کو بڑھا سکتی ہیں، جس سے امریکہ کو اشارہ دیا گیا کہ ایران مذاکرات کے لیے تیار ہے۔
ملاقات میں فریقین نے تعاون بڑھانے اور ایسی پالیسیوں سے گریز کرنے پر بات چیت کی جو کشیدگی کو بڑھا سکتی ہیں، جس سے امریکہ کو ایک طرح سے پیغام دیا گیا کہ ایران مذاکرات کے لیے تیار ہے۔
سعودی عرب اور ایران کی مخاصمت بھی ابھی مکمل طور پر ختم نہیں ہوئی۔ یہ اختلافات شیعہ سنی سے لے کر سعودی عرب کی بادشاہت بمقابلہ ایران کے اسلامی انقلاب تک پھیلے ہوئے ہیں۔
آذربائیجان، شیعہ اکثریتی مسلم ملک ہے لیکن اس کی اسرائیل سے قربتیں ہیں اور ایران سے اس کے اختلافات کسی سے ڈھکے چھپے نہیں۔
جب امریکہ نے عراق پر حملہ کیا اور صدام حسین کو پھانسی پر لٹکایا گیا تو ایران نے اس معاملے پر امریکہ کی مخالفت نہیں کی تھی۔
سنہ 1979 میں جب ایران میں اسلامی انقلاب آیا تو مصر نے اُسی برس اسرائیل کو تسلیم کیا تھا اور اس کے ساتھ سفارتی تعلقات قائم کر لیے تھے۔ اُردن نے سنہ 1994 میں اسرائیل کو تسلیم کیا۔
سنہ 2020 میں متحدہ عرب امارات، بحرین، مراکش اور سوڈان نے بھی اسرائیل کے ساتھ سفارتی تعلقات قائم کر لیے تھے۔
ڈاکٹر فضل الرحمان کہتے ہیں کہ اگر امریکہ اور ایران کے مابین جنگ ہوتی ہے تو یہ اسلامی ممالک کے لیے ایک نیا چیلنج ہو گا۔
اُن کا کہنا تھا کہ ’مسلم ممالک امریکہ کے ساتھ اچھے تعلقات چاہتے ہیں اور ساتھ ہی وہ اپنی ساکھ برقرار رکھنے کے بھی خواہاں ہیں۔ خاص طور پر عرب ممالک کے امریکہ کے ساتھ اچھے تعلقات ہیں اور انھیں بگاڑنے کے متحمل نہیں ہو سکتے۔‘
کسی فوجی کارروائی کے تناظر میں ڈاکٹر فضل الرحمان کہتے ہیں کہ امریکہ، خطے کے مسلم ممالک میں موجود اپنے فوجی اڈے بھی استعمال کر سکتا ہے اور ان ممالک کو امریکہ کو منع کرنا بہت مشکل ہو گا۔
ترکی نے سنہ 2003 میں امریکہ کو عراق پر حملے کے لیے اپنے ملک میں موجود امریکی اڈے استعمال کرنے کی اجازت نہیں دی تھی لیکن ان برسوں میں بات بہت بڑھ چکی ہے۔
ڈاکٹر فضل الرحمان کے بقول ’گذشتہ برس جب امریکہ نے ایران پر حملہ کیا تو اُس وقت بھی یہ انکشاف ہوا تھا کہ امریکہ نے یہ فوجی اڈے استعمال کیے ہیں۔ لہذا یہ ممالک موجودہ حالات میں امریکہ کو منع کرنے کے متحمل نہیں ہو سکتے۔‘
پاکستان سرد جنگ کے بعد سے امریکہ کا قریبی اتحادی رہا ہے۔ پاکستان نے امن کے نوبل انعام کے لیے ٹرمپ کی سفارش کی تھی۔
ایران اور پاکستان بھی اکثر ایک دوسرے کی سرزمین پر حملے کرتے رہتے ہیں۔ اس لیے یہ کہنا مشکل ہے کہ پاکستان امریکی حملے کی صورت میں ایران کا ساتھ دے گا۔
پاکستان کے انگریزی اخبار ایکسپریس ٹریبیون کی ایک رپورٹ میں کہا گیا کہ اسلام آباد ایران میں عدم استحکام نہیں چاہتا۔
رپورٹ میں کہا گیا کہ ’اسلام آباد ایران میں حکومت کی تبدیلی نہیں چاہتا کیونکہ اس کے نتائج بھیانک ہوں گے۔ ایران اور پاکستان کے درمیان 900 کلومیٹر طویل سرحد مشترک ہے۔ یہ سرحد پاکستان کے صوبہ بلوچستان سے گزرتی ہے۔ بلوچستان پاکستان کا سب سے غیر محفوظ صوبہ ہے۔‘
پاکستان کے سابق سفیر آصف دُرانی نے ایکسپریس ٹریبیون کو بتایا کہ ایران میں کسی قسم کی تبدیلی چاہے اندرونی ہو یا بیرونی، اس کا اثر پاکستان پر پڑے گا۔
اُن کے بقول پاکستان نے ماضی میں بھی ایران اور مغربی ممالک کے مابین کشیدگی کم کرنے میں مدد کی جبکہ امریکہ میں پاکستانی سفارت خانہ بھی ایرانی مفادات کا خیال رکھتا ہے۔
پاکستان کے سابق سیکرٹری خارجہ ظہور سلیم نے ایکسپریس ٹریبیون کو بتایا کہ ’پچھلی بار جب ایران اور اسرائیل کے درمیان تنازعہ ہوا تو پاکستان نے بہت واضح طور پر ایران کی سرزمین اور خودمختاری کی حمایت کی تھی لیکن میں پاکستان کے ان چند لوگوں میں سے تھا جنھوں نے کہا کہ فوجی تنازع نے ایران کو کمزور کیا۔‘
اُن کے بقول ’آج جو صورتحال ہم دیکھ رہے ہیں، اس سیاسی عدم استحکام کا نتیجہ ہے۔ اب کوئی بھی بیرونی مداخلت چاہے وہ اقتصادی پابندیاں ہوں یا فوجی کارروائی، اس سے ایران میں حالات مزید خراب ہوں گے۔‘

### Article 199 ###
اس دردناک کہانی کی شروعات 17 برس قبل اسلام کے سیکٹر جی 10 کی ایک سڑک سے ہوئی تھی جب 10 برس کی  کرن بارش کے دوران اپنے گھر سے آئس کریم کی تلاش میں نکلی تھیں۔
اس وقت کرن کو آئسکریم تو مل گئی مگر ان کا بچپن اور ان کے والدین ان سے کہیں بہت دور چلے گئے۔
کرن کا تعلق پنجاب کے ضلع قصور کے ایک چھوٹے سے گاؤں سے ہے۔ انھوں نے اپنی زندگی کی کئی بہاریں اپنے والدین، بہن بھائیوں اور رشتہ داروں سے دور کراچی کے ایدھی سینٹر میں گزاری ہیں۔
کئی مرتبہ کرن کے والدین اور بہن بھائیوں کو تلاش کرنے کی کوشش کی گئی مگر کامیابی نہ مل سکی۔ کرن کی واپسی کی امید تو جیسے خود ان کے والدین اور بہن بھائی بھی کھو بیٹھے تھے۔
مگر یہ مایوسی اس وقت خوشی میں بدل گئی جب 17 برس بعد پنجاب پولیس کے سیف سٹی پروجیکٹ کے تحت کام کرنے والے افراد کو کرن کا سراغ ملا۔
کرن کے والد عبدالمجید اور دیگر اہل خانہ نے اس حوالے سے کوئی بات نہیں کی البتہ ان کے خاندان سے منسلک ایک بزرگ اسد منیر جو رشتے میں کرن کے تایا ہیں نے اس متعلق تفصیلات بتائی ہیں۔
اسد منیر ضلع قصور کے گاؤں باگری کے رہائشی ہیں۔ وہ بتاتے ہیں کہ 17 سال پہلے جب کرن کی عمر صرف دس برس تھی ’اس وقت وہ  میری بہن جو کہ ان کی پھوپھو ہیں کہ گھر اسلام آباد کے علاقے جی 10 میں مقیم تھیں۔ گھر ہی کے سامنے جی ٹین کا مرکز واقع ہے، جہاں پر وہ آئس کریم لینے گئی تھی۔ یہ 2008 کی بات ہے اور اس وقت بارش اپنے زوروں پر تھی۔‘
اسد منیر کا کہنا تھا کہ جب کافی دیر تک کرن واپس گھر نہیں پہنچیں تو ان کو تلاش کیا گیا مگر وہ نہ ملیں۔
’اس وقت ان کو ہر جگہ اور ہر مقام پر تلاش کیا گیا مگر کرن کی کوئی خبر نہ مل سکی۔‘
کرن کا کہنا ہے کہ وہ گھر سے آئس کریم لینے کے لیے نکلی تھیں۔ بارش میں وہ راستہ بھول گئیں۔
ان کے مطابق وہ کافی دیر تک سڑکوں پر گھوم پھر کر اپنا گھر تلاش کرتی رہیں مگر ’مجھے جب گھر نہ ملا تو کسی نے مجھے ایدھی سینٹر اسلام آباد پہنچا دیا۔‘
انھوں نے کہا کہ ’پہلے مجھے ایدھی سینٹر اسلام آباد میں رکھا گیا مگر کچھ عرصے کے بعد بلقیس ایدھی مجھے ایدھی سینٹر کراچی لے گئیں اور میں سترہ سال تک وہیں رہی۔‘
ایدھی سینٹر کراچی کی شبانہ فیصل کا کہنا تھا کہ سترہ سال پہلے کرن اسلام آباد کے ایدھی سینٹر میں موجود تھیں۔ ان کو کوئی شخص ایدھی سینٹر چھوڑ گیا تھا، غالباً یہ راستہ بھول گئیں تھیں۔
’کچھ عرصہ تک یہ ایدھی سینٹر اسلام آباد میں رہیں۔ اس دوران بلقیس ایدھی نے اسلام آباد ایدھی سینٹر کا دورہ کیا جہاں پر انھوں نے دیکھا کہ کرن کی طبعیت بہتر نہیں رہتی تو وہ ان کو ایدھی سینٹر کراچی لے گئیں۔‘
شبانہ فیصل کا مزید کہنا ہے کہ ’کچھ عرصہ قبل پنجاب پولیس کے سیف سٹی پروجیکٹ سے منسلک ’اپنا پیارا‘ کی ایک ٹیم نے ایدھی سینٹر کراچی کا دورہ کیا، جس نے کرن کا انٹرویو کیا اور اس کے رشتہ داروں کی تلاش کا بیڑا اٹھایا۔‘
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
سدرہ اکرام لاہور میں پروگرام ’میرا پیارا‘ میں سینیئر پولیس کمیونیکشن آفیسر ہیں۔ وہ بتاتی ہیں کہ ’میرا پیارا‘ کا منصوبہ پنجاب پولیس سیف سٹی کے تحت شروع کیا گیا ہے، جس کا مقصد بچھڑے ہوئے بچوں کو اپنے رشتہ داروں سے ملانا ہے۔‘
’اس منصوبے کو شروع ہوئے ایک سال سے زائد عرصہ ہوا ہے اور انھوں نے دعویٰ کیا ہے کہ اب تک 51 ہزار بچوں کو ان کے والدین تک پہنچا چکے ہیں۔‘
سدرہ اکرام کا کہنا تھا کہ ’اس مقصد کے لیے ڈیجیٹل ذرائع کے علاوہ پولیس ذرائع کو بھی استعمال کیا جاتا ہے اور ہماری ٹیمیں مختلف اداروں، جہاں پر لاوارث بچوں کو رکھا جاتا ہے میں  بچوں کا انٹرویو کرتی ہیں اور پھر اس انٹرویو اور حاصل ہونے والی معلومات کی بنیاد پر بچے کے رشتہ داروں کو تلاش کیا جاتا ہے۔‘
ان کا کہنا تھا کہ کرن کے معاملے میں بھی ایسا ہی ہوا کہ ’ہماری ایک ٹیم نے ایدھی سینٹر کراچی کا دورہ کیا۔ جس میں دیگر لاوارث لوگوں کے علاوہ کرن کا انڑویو اور معلومات بھی لی گئیں۔‘
’کرن کو زیادہ کچھ یاد نہیں تھا۔ بنیادی طور پر یہ ضلع قصور کے علاقے کی رہائشی تھیں۔ اسلام آباد میں یہ اپنے رشتہ داروں کے ہاں مقیم تھیں‘
سدرہ اکرام کا کہنا تھا کہ کرن کو اپنے والد کا نام عبدالمجید اور اپنے گاؤں کا نام بھی یاد تھا۔
’یہ معلومات ہم نے اپنے قصور دفتر میں پہنچائیں اور ان سے گزارش کی گئی کہ کرن کے رشتہ داروں کی تلاش میں مدد کی جائے۔‘
مبشر فیاض پولیس کمیونیکشن آفیسر قصور بتاتے ہیں کہ جب کرن کی معلومات ان تک پہنچی تو اس میں گاؤں کا نام اور والد کا نام موجود تھا جو ان کے لیے مددگار ثابت ہوا تھا۔
مبشر فیاض کہتے ہیں کہ سب سے پہلے ’ہم نے علاقے کے نمبردار اور علاقے کے پرانے لوگوں سے رابطہ قائم کیا۔ ان سے عبدالمجید کا پتا کیا تو پتا چلا کہ کئی عدالمجید موجود ہیں۔ ہم نے کچھ لوگوں کو کرن کی بچپن کی تصاویر دکھائیں مگر وہ شناخت نہیں کر پا رہے تھے۔‘
ان کا کہنا تھا کہ اب اتنے زیادہ عبدالمجید نام کے لوگوں سے رابطہ کرنا ممکن نہیں تھا۔
کچھ معاملات کے اندر پرانے پولیس اہلکار اور پولیس چوکیوں اور تھانے کے اہلکار بھی بڑے مددگار ثابت ہوتے ہیں۔
ان کے مطابق ’اس معاملے میں بھی ہم نے علاقے کی چوکی کے پرانے اہلکاروں سے رابطہ قائم کیا تو انھوں نے بتایا کہ کچھ سال قبل کرن نام کی بچی لاپتہ ہوئی تھی اور ان کو بہت تلاش کیا گیا تھا۔‘
مبشر فیاض کہتے ہیں کہ اس اہلکار نے ’ہمیں بتایا کہ اس متعلق اطلاعی رپورٹ بھی درج کی گئی تھی‘۔
’یوں اس اہلکار سے ہمیں اپنے مطلوبہ علاقے تک پہچنے میں مدد ملی، جہاں پر ہم نے مساجد میں اعلانات کروائے اور وہاں کے پرانے لوگوں سے ملے۔ وہاں سے ہمیں پتا چلا کہ ایک عبدالمجید کے خاندان کی بچی سترہ سال پہلے لاپتہ ہوئی تھی۔‘
ان کا کہنا تھا کہ سارے دن کی محنت رنگ لارہی تھی اور ہم عبدالمجید کے قریب پہنچ چکے تھے۔ جب ان کے علاقے میں پہچنے تو وہاں کے کافی لوگوں کو یہ واقعہ یاد تھا جنھوں نے ہمیں عبدالمجید کے گھر پہنچا دیا تھا۔
مبشر فیاض کہتے ہیں کہ انھوں نے عبدالمجید کو ان کی بیٹی کی تصاویر دکھائیں، جس میں بچپن کی تصاویر بھی تھیں۔
’انھوں نے ہمیں خاندان کے ہمراہ لیے گروپ فوٹو دکھائے اور ساتھ میں فارم ب بھی دکھایا، جس میں کرن کی تفصیلات موجود تھیں۔‘
ان کا کہنا تھا کہ اس میں کوئی شک باقی نہیں تھا کہ عبدالمجید ہی کرن کے والد ہیں۔ جس کے بعد وڈیو کال ہوئی باپ، بیٹی اور خاندان نے کرن سے بات کی اور پھر یہ کراچی چلے گئے، جہاں پر تمام قانونی کارروائی کے بعد کرن کو ان کے والد کے حوالے کر دیا گیا ہے اور وہ گذشتہ روز ہی اپنے آبائی علاقے میں واپس پہنچی ہیں۔
کرن کے تایا اسد منیر اپنی بھتیجی کی گمشدگی کا ذکر کرتے ہوئے کہتے ہیں کہ ’کرن عبدالمجید کی بڑی بیٹی تھیں۔ اب کرن سمیت ان کے پانچ بچے ہیں۔ مگر جب سے وہ لاپتہ ہوئی تھیں اس وقت سے اب تک میں نے ہمیشہ عبدالمجید کی آنکھوں میں آنسو ہی دیکھے ہیں۔‘
ان کے مطابق ’ہمیشہ وہ اپنی بیٹی کا ذکر کرتے تو یہ کہتے تھے کہ وہ زندہ بھی ہے کہ نہیں۔ ہمیشہ یہ بات کرتے تھے کہ ان کی بیٹی کس حال میں ہوگی۔‘
ان کا کہنا تھا کہ ’بیٹی کے لاپتہ ہونے کا دکھ ان کو وقت سے پہلے بوڑھا کر گیا۔ جب عبدالمجید نے اپنی بیٹی کی شناخت کی تو سب سے پہلے مجھے بتایا اور میں نے دیکھا کہ پہلے ان کی آنکھوں میں دکھ کے آنسو ہوتے تھے اور اب خوشی کے آنسو ہیں۔‘
کرن نے مقامی میڈیا سے گفتگو کرتے ہوئے بتایا کہ ’انھیں اپنے والد اور بہن بھائیوں سے مل کر بہت خوشی ہوئی ہے۔‘ انھوں نے بتایا کہ وہ ایدھی سینٹر سے کھانے پکانے کے گُر، سلائی کے طریقے اور تعلیم و تربیت حاصل کر کے گھر لوٹی ہیں۔
انھوں نے کہا کہ ’سب سے بڑھ کر یہ کہ مشکل وقت میں انھوں نے مجھے آگے بڑھنے کا حوصلہ اور ہمت دی۔‘

### Article 200 ###
رواں برس انڈیا اور پاکستان کے درمیان فوجی ٹکراؤ کا باعث بننے والے پہلگام حملے کے مقدمے میں انڈین تحقیقاتی ادارے نیشنل انویسٹیگیشن ایجنسی (این آئی اے) نے چھ ملزمان کے خلاف چارج شیٹ ایک خصوصی عدالت میں فائل کر دی ہے۔
خیال رہے انڈیا کے زیرِ انتظام کشمیر میں رواں برس 22 اپریل کو سیاحتی مقام پر ہونے والے حملے میں 26 افراد ہلاک ہوئے تھے۔
پہلگام میں سیاحوں پر حملے کے بعد انڈیا اور پاکستان کے درمیان ایک مختصر جنگ بھی ہوئی تھی جو تقریباً تین روز جاری رہی تھی۔
انڈیا نے اس حملے کو ’آپریشن سِندور‘ اور پاکستان نے اپنے ردِعمل کو ’آپریشن بنیان المرصوص‘ کے نام دیے تھے۔
پاکستان نے اس سے قبل انڈین حکام کے الزامات کی تردید کی تھی اور 26 افراد کی ہلاکت کے اس واقعے کی غیر جانبدار تحقیقات کا مطالبہ کیا تھا۔
این آئی اے کی جانب سے جاری کی گئی چارج شیٹ میں مبینہ طور پر پاکستان میں مقیم ساجد جاٹھ کے علاوہ فیصل جاٹھ عرف سلیمان شاہ، حبیب طاہر عرف جبران اور حمزہ افغانی کے نام درج ہیں۔
فیصل، حبیب اور حمزہ کے بارے میں انڈین سکیورٹی فورسز کا دعویٰ ہے کہ انھیں رواں برس جولائی میں سرینگر کے ہاروان جنگلات میں 'آپریشن مہا دیو'  کے دوران ہلاک کیا گیا تھا۔
اس مقدمے میں بشیر احمد جوٹھار اور پرویز احمد جوٹھار نامی دو کشمیریوں کے نام بھی ہیں، جنھیں رواں برس جون میں گرفتار کیا گیا تھا۔ ان پر الزام تھا کہ انہوں نے پہلگام میں سیاحوں پر حملہ کرنے والوں کی مدد کی تھی۔
اس حملے کے بعد پاکستان اور انڈیا کے درمیان نہ صرف مختصر فوجی جنگ چھڑ گئی تھی بلکہ دونوں ممالک کے مابین سفارتی اور تجارتی تعلقات بھی مزید کشیدگی کا شکار ہوچکے ہیں۔
ہندووٴں کے مقدس مقام امرناتھ گھپا کی طرف پیدل راستہ پہلگام ریزارٹ سے ہی ہو کر گزرتا ہے اور ہر سال امرناتھ یاترا کے لئے یہاں لاکھوں یاتری آتے ہیں۔
ہر سال جون کے آخر سے شروع ہونےوالی اس یاترا کے لئے مارچ سے ہی اندراج کا سلسلہ شروع ہو جاتا ہے۔
گذشتہ تین دہائیوں کے دوران یہ پہلا موقع ہے جب انڈیا کے زیرِ انتظام کشمیر میں کسی مسلح حملے میں اتنی بڑی تعداد میں انڈین سیاحوں کو نشانہ بنایا گیا تھا۔
پولیس ذرائع کے مطابق اس حملے کی ذمہ داری 'دا ریزِسٹنس فرنٹ' (مزاحمتی محاذ)  یا 'ٹی آر ایف' نامی گروہ نے قبول کی ہے۔
اس گروہ کو انڈین سکیورٹی ادارے کالعدم لشکرطیبہ کا 'شیڈو گروپ' قرار دیتے ہیں۔
این آئی اے کی تازہ چارج شیٹ  میں عسکریت پسند گروپ 'جیش محمد' اور 'ٹی آر ایف' کو اس حملے کا کلیدی منصوبہ ساز قرار دیا گیا ہے، جبکہ اس میں کالعدم لشکر طیبہ کا بھی نام موجود ہے۔
سنہ 1990 سے ہی جب بھی کشمیر سے متعلق انڈیا، پاکستان یا انڈیا اور کشمیری علیحدگی پسندوں کے درمیان مذاکراتی عمل شروع ہوا ہے، اس طرح کے حملے انڈین سیاحوں، غیرمقامی ہندو مزدوروں یا اقلیتی شہریوں پر ہوتے رہے ہیں۔
سنہ 2000 کے مارچ میں اُس وقت کے امریکی صدر بل کلنٹن جب انڈیا کے دورے پر تھے تو اننت ناگ ضلع کے ہی علاقے چھِٹی سنگھ پورہ میں مسلح افراد نے 36 سِکھ شہریوں کا قتل عام کیا تھا۔
اُسی برس اگست میں پہلگام میں ہی 10  یاتریوں سمیت 21  افراد مارے گئے تھے۔ اسی طرح مارچ 2003 میں پلوامہ ضلع کے نادی مرگ علاقے میں گیارہ خواتین اور دو بچوں سمیت 24 کشمیری پنڈتوں کو مسلح افراد نے گولیاں مار کر ہلاک کردیا تھا۔
سنہ 1995 میں پہلگام میں مغربی ممالک سے تعلق رکھنے والے چھ سیاحوں کو اغوا کرلیا گیا تھا۔ 'الفاران' نامی ایک نئے گروپ نے سیاحوں کے اغوا کی ذمہ داری قبول کرتے ہوئے اُس وقت انڈین جیل میں قید مولانا مسعود اظہر سمیت کئی مسلح عسکریت پسندوں کی رہائی کا مطالبہ کیا تھا۔
مطالبہ منظور نہ ہونے پر ہینس کرسٹن نامی ایک سیاح کو قتل کیا گیا جبکہ جان چائلڈس نامی شخص اغواکاروں کی تحویل سے فرار ہونے میں کامیاب ہوگئے تھے، دیگر چار مغویوں کا ابھی تک کوئی سراغ نہیں ملا ہے۔

### Article 201 ###
لندن کی ایک عدالت میں دو پاکستانی شہریوں عادل راجہ اور مرزا شہزاد اکبر کے برطانیہ میں گھروں پر پرتشدد حملوں کی منصوبہ بندی کے الزام میں ایک مبینہ ’ہٹ مین‘ پیش ہوئے ہیں۔
برمنگھم سے تعلق رکھنے والے لوئس ریگن پر الزام ہے کہ انھوں نے گزشتہ سال کرسمس کی شام مرزا شہزاد اکبر اور عادل راجہ کے خلاف حملوں کی منصوبہ بندی کی تھی۔
یاد رہے کہ عادل راجہ پاکستان کی فوج میں میجر رینک کے افسر تھے اور پاکستانی فوج نے نومبر 2023 میں اُن کا کورٹ مارشل کرتے ہوئے انھیں 14 سال قید با مشقت اور عہدہ ضبط کرنے کی سزا سنائی تھی۔
دوسری جانب مرزا شہزاد اکبر سابق وزیر اعظم عمران خان کے دور حکومت میں مشیر برائے احتساب اور امور داخلہ تھے اور اُن کے خلاف متعدد مقدمات پاکستانی عدالتوں میں زیر التوا ہیں۔ پاکستان نے حال ہی میں برطانیہ سے باضابطہ طور پر دونوں کی حوالگی کا مطالبہ بھی کیا ہے۔
ویسٹ منسٹر مجسٹریٹ کی عدالت میں اس معاملے کی سماعت کے دوران بتایا گیا کہ 25 سالہ ریگن دونوں افراد کے گھر ان پر حملے کی منصوبہ بندی کے سربراہ تھے۔
عدالت میں بتایا گیا کہ مبینہ طور پر ریگن نے ایک مزودر کا یونیفارم پہنا اور ماسک اوڑھ کر کیمبرج شائر میں شہزاد اکبر کے گھر پر حملہ کرنے کی تیاری کی جبکہ ایک اور گروہ اسی وقت عادل راجہ کے گھر پہنچا لیکن وہ موجود نہیں تھے۔
یاد رہے کہ شہزاد اکبر سابق وزیر اعظم عمران خان کی وزارت عظمی کے دوران مشیر برائے احتساب اور امورِ داخلہ رہ چکے ہیں۔
مقدمہ کے پراسیکیوٹر ویرن سٹینر نے عدالت کو بتایا کہ ایک گروپ آٹھ بجے عادل راجہ کے گھر پہنچا لیکن وہ موجود نہیں تھے۔
عدالت کو بتایا گیا کہ ’شہزاد اکبر کے گھر کے باہر پہنچنے کے بعد ریگن نے مبینہ طور پر خود دروازہ کھٹکھٹایا۔‘
پراسیکیوٹر کا کہنا تھا کہ ’ریگن ہی وہ حملہ آور تھے جنھوں نے خود کو ایک یونیفارم، جیکٹ، ہیلمٹ اور ماسک سمیت دستانے پہن کر چھپا رکھا تھا۔‘
’انھوں نے دروازہ کھٹکھٹایا اور جب شہزاد اکبر نے اپنی شناخت کی تصدیق کی تو ان پر حملہ کیا گیا، ان کے چہرے پر گھونسے مارے گئے جس کی وجہ سے ان کی ناک کی ہڈی ٹوٹ گئی اور انھیں زخم آئے۔‘
پراسیکیوٹر کے مطابق بکنگھم شائر میں چیشم کےعلاقے میں عادل راجہ کے مکان کی واقعے سے قبل معلومات حاصل کی گئی تھیں اور اسی طرح شہشاد اکبر کے گھر کی بھی جاسوسی کی گئی۔
ملزم ریگن کنٹربری یونیورسٹی میں سپورٹس اور ایکسرسائز کے شعبے میں طالب علم ہیں۔ ان پر الزام ہے کہ دونوں حملوں کی سازش میں بنیادی طور پر وہی مرکزی کردار تھے۔ ان پر الزام عائد کیا گیا کہ وہ اس طرز کے پرتشدد حملوں کے لیے ’پیسوں کے عوض کام کرتے ہیں۔‘
ڈپٹی چیف مجسٹریٹ ٹان اکرم نے لندن کی بیلی عدالت میں 13 فروری کو اس معاملے پر سماعت سے قبل ریگن کو ریمانڈ پر پولیس کے حوالے کر دیا۔ جج نے ریگن کے خلاف مقدمے کو ’تشدد کے لیے پیسوں کے عوض کام کرنے والا ہٹ مین‘ قرار دیا۔
اولڈ بیلی عدالت میں ریگن کے ساتھ 40 سالہ کرل بلیک برڈ، 39 سالہ کلارک مکالے اور 21 سالہ ڈونیٹو برامر بھی بطور شریک ملزمان پیش ہوں گے۔
بلیک برڈ پر بھی دونوں حملوں میں شمولیت کا الزام ہے جبکہ کلارک مکالے پر عادل راجہ پر حملے کی سازش میں شریک ہونے کا الزام ہے۔
21 سالہ ڈونیٹو برامر پر الزام ہے کہ وہ ایک دوسرے واقعے میں ملوث تھے جب شہزاد اکبر کے گھر کے باہر آگ لگائی گئی۔ پراسیکیوٹر نے عدالت کو بتایا کہ ریگن کے خلاف دوسرے واقعے سے جڑا کوئی الزام عائد نہیں ہے۔
ڈونیٹو برامر پر ممنوعہ اسلحہ رکھنے کا الزام بھی ہے۔
واضح رہے کہ پاکستان کی جانب سے حوالگی کی درخواست سامنے آنے کے بعد مرزا شہزاد نے برطانوی حکومت اور ہائی کمشنر سے درخواست کی تھی کہ ان کے خلاف ’بدترین کارروائیاں کی گئی ہیں اور پاکستان میں میرے کچھ اہلخانہ کو بھی اغوا‘ کیا گیا۔
ایکس پر انھوں نے لکھا تھا کہ ’مجھے اعتماد ہے کہ برطانوی حکام قانون اور اس کی عملداری اور انسانی حقوق کی ذمہ داریوں کو یقینی بنائیں گے اور ایک ایسی حکومت کے بارے میں تحفظات پر غور کریں گے جس کو برطانوی اخبار دا گارڈیئن نے ’آمرانہ‘ اور پاکستان کے آئینی نظام کو نقصان دینے والا قرار دیا اور ایک ایسی حکومت جس کے 44 اراکین پر پابندیوں کی سفارش امریکی کانگریس نے کی۔‘
خیال رہے پاکستانی حکومت ماضی میں ایسے متعدد الزامات کی تردید کرتی آئی ہے۔

### Article 202 ###
پاکستان میں اپوزیشن جماعتوں کے اتحاد تحریک تحفظ آئین پاکستان کی جانب سے انتخابات میں مبینہ دھاندلی اور عمران خان کی رہائی کے لیے آٹھ فروری کے احتجاج کے حوالے سے ملا جلا ردِعمل سامنے آ رہا ہے۔ بعض ماہرین کا کہنا ہے کہ یہ احتجاج زیادہ کامیاب نہیں رہا، تاہم کچھ مبصرین اور تحریک انصاف کے رہنما یہ دعویٰ کر رہے ہیں کہ یہ احتجاج کامیاب رہا ہے۔
خیبر پختونخوا کو پاکستان تحریک انصاف (پی ٹی آئی) کا گڑھ سمھجا جاتا ہے اور پشاور ایک اہم مرکز ہے لیکن پی ٹی آئی کی جانب سے آٹھ فروری کو ’بند مطلب بند‘ والی صورتحال کہیں نظر نہیں آئی۔
بلوچستان کے دارالحکومت کوئٹہ اور بیشتر شہروں میں شٹر ڈاؤن اور پہیہ جام ہڑتال رہی ہے جہاں کارکنوں کی گرفتاریاں بھی ہوئی ہیں۔
تحریک تحفظ آئین پاکستان نے آٹھ فروری کو ملک بھر میں احتجاج اور پہیہ جام ہڑتال کی کال دی تھی۔
اپوزیشن جماعتوں کا الزام ہے کہ پاکستان میں آٹھ فروری 2024 کے انتخابات میں دھاندلی کی گئی تھی اور فارم 45 کے مطابق پاکستان تحریک انصاف نے بیشتر نشستیں حاصل کی تھیں۔ لیکن فارم 47 کے تحت ان سے ان کا مینڈیٹ چھینا گیا ہے۔
بی بی سی نے پاکستان کے مختلف شہروں میں عام شہریوں سے رابطہ کیا جن کے مطابق کچھ مقامات پر دکانیں اور کاروباری مرکز بند رہے جبکہ دیگر افراد کا کہنا تھا کہ سب کچھ اتوار کے دن کی مناسبت کے مطابق تھا یعنی کہیں دکانیں بند اور کہیں کھلی تھیں۔ بلوچستان کے بیشتر شہروں میں دکانیں، کاوباری مراکز بند رہے اور پہیہ جام ہڑتال بھی کی گئی۔
اس بارے میں تفصیل سے بات کریں گے لیکن پہلے ذکر کرتے ہیں خیبر پختونخوا کے ضلع کوہاٹ کا جہاں پی ٹی آئی کی حکومت ہے مگر شہر کی پولیس نے حکمران جماعت کے کارکنوں کو روڈ بلاک کرنے کی اجازت نہیں دی۔
پی ٹی آئی کے رہنما سینیٹر خرم زیشان، شہریار آفریدی، شفیع جان کا تعلق ضلع کوہاٹ سے ہے جہاں گذشتہ روز پی ٹی آئی کی ریلی کے دوران پولیس نے کارکنوں کو روڈ بلاک کرنے سے روک دیا تھا۔
سوشل میڈیا پر خرم زیشان کے احتجاج کے دوران آنکھوں میں آنسو، کارکنوں کی پولیس اہلکار کے ساتھ بحث اور وزیرِ اعلی کے مشیر شفیع جان کی ویڈیو وائرل ہوئی ہے۔
کوہاٹ سے مقامی صحافی علیم زیدی نے بتایا کہ پی ٹی آئی کے احتجاج کی کال پر بیشتر دکانیں اور کاروباری مراکز بند رہے۔
ان کا کہنا تھا کہ ’پولیس کے ساتھ کارکنوں کی تلخ کلامی کی وجہ بنیادی طور پر پی ٹی آئی کی ریلی کے روٹ میں تبدیلی بتائی گئی ہے۔‘
انھوں کہا کہ کارکن روڈ کی طرف جانا چاہتے تھے جبکہ انھیں احتجاجی ریلی کے لیے جس روٹ کی اجازت دی گئی تھی وہ اس طرف نہیں جا رہے تھے۔
اس بارے میں سینیٹر خرم زیشان سے رابطہ کیا گیا تو ان کا کہنا تھا کہ ’کارکنوں کے جذبات ایسے تھے کہ ان کو روکنا مشکل تھا۔ کارکن عمران خان کی رہائی کے لیے مشتعل ہو رہے تھے جس وجہ سے پولیس کے ساتھ تلخ کلامی ہوئی ہے۔‘
سینیٹر خرم زیشان کا کہنا تھا کہ بنیادی طور پر ان کا احتجاج کامیاب رہا ہے کہیں کچھ جگہوں پر کاروبار کھلا رہا ہے لیکن چونکہ ہدایات یہ تھیں کہ کسی کو زبردستی دکانیں بند کرنے کا نہیں کہنا تو اس وجہ سے شاید کہیں دکانیں اور کاروبار جاری رہا ہو۔‘
’بند مطلب بند‘ ہے کہ متعلق ان کا کہنا تھا کہ ’یہ تھوڑی سی غلط فہمی ہوئی ہے یا واضح طور پر نہیں بتایا گیا تھا کہ کیا کرنا ہے اس لیے کارکنوں کے ذہن میں شاید یہ آیا ہو کہ راستے اور سب کچھ بند کرنا ہے۔‘
ایسی اطلاعات بھی ہیں کہ کوہاٹ میں کارکن خیبر پختونخوا کو پنجاب سے ملانے والی شاہراہ کو خوشحال گڑھ کے قریب بند کرنا چاہتے تھے جس پر پولیس نے کارکنوں کو روکا ہے۔
اس بارے میں کوہاٹ سے تعلق رکھنے  والے وزیرِ اعلی کے مشیر شفیع جان کا ایک ویڈیو کلپ بھی سوشل میڈیا پر سامنے آیا ہے جس میں وہ کہہ رہے ہیں کہ ’یہ کی بورڈ واریئرز ہیں اور یہ کمبل میں بیٹھ  کر ٹویٹ کرکے ہمیں نہ سکھائیں، ہمیں معلوم ہے کہ کیا کرنا ہے اور یہ بند کرکے یہ کیا کر لیں گے اگر اس روڈ کے بند کرنے سے عمران خان رہا ہوتے ہیں تو وہ خود سب سے پہلے یہاں ہوں گے۔‘
شفیع جان نے اس معاملے پر خود پر ہونے والی تنقید پر کہا کہ ان کے کلپ کا ایک حصہ لیک کیا گیا اور سوشل میڈیا پر جو تاثر دیا جا رہا ہے وہ درست نہیں ہے۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
اتوار کے روز پشاور میں زندگی معمول کے مطابق تھی، کہیں کہیں دکانیں کم کھلی تھیں لیکن مجموعی طور پر پہیہ جام اور شٹر ڈاؤن ہڑتال کا تاثر نہیں مل رہا تھا۔
اس احتجاج کے لیے پی ٹی آئی کے دوسرے اور تیسرے درجے کے قائدین پشاور میں تاجروں اور ٹرانسپورٹرز سے ملاقاتیں کرتے نظر آئے اور یہ تاثر دیا گیا کہ مکمل ہڑتال ہو گی۔
پشاور کے یونیورسٹی روڈ پر کہیں دکانیں کھلی اور کہیں بند رہیں اور یہ معمول ہر اتوار کو ہوتا ہے۔ البتہ پشاور کی کارخانو مارکیٹ بند رہی اور اس مارکیٹ میں زیادہ کاروبار بھی اتوار کے دن ہوتا ہے کیونکہ دیگر شہروں سے لوگ اکثر اتوار کے دن ہی آتے ہیں۔
اس ہڑتال سے پہلے مرکزی اور صوبائی سطح پر جس انداز سے رابطے کیے جا رہے تھے اس سے ایسا تاثر مل رہا تھا کہ یہ ایک بڑی ہڑتال ہو گی جس میں ہو سکتا ہے کہ خیبر پختونخوا کے پنجاب کی جانب جانے والے راستے بند کیے جائیں لیکن ایسا کچھ نظر نہیں آیا۔
پشاور کی ریلی بھی صرف دو فرلانگ تک محدو کر دی گئی تھی جو ہشتنگری چوک سے شروع ہوئی اور چوک یادگار پر جلسہ منعقد کیا گیا اس میں بھی ماضی کی ریلیوں کے مقابلے میں اتنی بڑی تعداد میں لوگ شریک نہیں تھے۔
پشاور ریلی میں شریک پاکستان تحریک انصاف کے رہنما اور رکن قومی اسمبلی شیر علی ارباب نے بی بی سی کو بتایا کہ ’ہم یہ نہیں کہتے کہ ہڑتال 100 فیصد کامیاب رہی ہے لیکن یہ بڑی حد تک کامیاب رہی ہے اور لوگ اس میں بڑی تعداد میں شریک ہیں۔‘
جب  شیر علی ارباب سے پوچھا کہ اس میں تو وزیر اعلی سہیل آفریدی شریک ہی نہیں ہوئے تو ان کا کہنا تھا کہ ’وہ اس صوبے کے چیف ایگزیکٹو ہیں اور کیا ایک چیف ایگزیکٹو ہڑتال میں شرکت کرتا اچھا لگے گا؟‘
اس سوال کے جواب میں کہ ماضی میں تو وزیرِ اعلیٰ علی امین گنڈا پور نہ صرف احتجاجی مظاہروں میں شریک ہوتے تھے بلکہ اسلام آباد بھی بڑی تعداد میں لوگوں کے ساتھ پہنچے تھے تو ان کا کہنا تھا کہ ’ماضی اب نہیں رہا ماضی ختم ہو گیا، اب کی بات کریں۔‘
شیر علی ارباب نے الزام عائد کیا کہ ’ہمارا مینڈیٹ چوری کیا گیا تھا۔ ہم نے تاجروں کو درخواست ضرورت کی تھی لیکن یہ شٹر ڈاؤن رضاکارانہ طور پر تاجروں نے کی ہے اور 80 فیصد دکانیں اور کاروباری مراکز بند رہے ہیں۔‘
ان کا کہنا تھا کہ ’ہم نے حکومت بھی کرنی ہے اور اس کو متوازن بھی رکھنا ہے۔ ہمارے جوش اور جذبے میں کوئی کمی نہیں آئی۔‘
سینئر صحافی اور تجزیہ کار لحاظ علی کا دعویٰ ہے اس احتجاج میں پی ٹی آئی کو بری طرح ناکامی کا سامنا رہا ہے۔
بی بی سی سے گفتگو کرتے ہوئے اُن کا کہنا تھا کہ ’80 اور نوے کی دہائی میں شٹر ڈاؤن اور پہیہ جام ہڑتالیں کامیاب ہوتی تھیں، کیونکہ اُس وقت ٹریڈ یونینز بہت مضبوط ہوا کرتی تھیں۔ سنہ 2026 میں اس نوعیت کے احتجاج کی کال کامیاب نہیں ہوتی۔‘
اُن کے بقول ’جہاں جہاں پی ٹی آئی کے لوگوں نے تاجروں سے بات کی تو انھیں بتایا گیا کہ پی ٹی آئی کی قیادت ان کے مسائل حل نہیں کرتی۔‘
ان کا کہنا تھا کہ پشاور کی سطح پر اگر دیکھیں 20 فیصد دکانیں بند تھیں اور ان میں بھی بیشتر اتوار کی وجہ سے بند رہی ہیں۔
اس احتجاج کے لیے گذشتہ دو ماہ سے تیاریاں جاری تھیں اور یہ کہا جا رہا تھا کہ یہ تحریک تحفظ آئین پاکستان کا کال ہے اور دیکھنے میں بھی یہی آیا ہے کہ یہ محمود خان کا احتجاج تھا۔
کوئٹہ سے بی بی سی کے نامہ نگار محمد کاظم  نے بتایا کہ بلوچستان کے بیشتر شمالی علاقے یا ایسا کہیں کہ پشتون علاقوں میں یہ ہڑتال کامیاب رہی ہے جبکہ جنوبی علاقے یا بلوچ اکثریتی علاقوں میں چونکہ ان دنوں حالات کشیدہ ہیں اس لیے وہاں اس ہڑتال کا اثر زیادہ نظر نہیں آیا۔
تحریک تحفظ آئین پاکستان کی کال پر بلوچستان کے دارالحکومت کوئٹہ میں شٹر ڈاؤن ہڑتال رہی جبکہ ٹریفک معمول سے انتہائی کم تھی۔ خیال رہے کہ پاکستان کے دوسرے شہروں میں اتوار کو چھٹی کے باعث کاروباری مراکز بند ہوتے ہیں لیکن کوئٹہ اور بلوچستان کے دوسرے علاقوں میں اکثر تاجر جمعے کے روز اپنا کاروبار بند کرتے ہیں۔
ہڑتال کی کال کے باعث کوئٹہ شہر میں تمام اہم تجارتی مراکز بند رہے۔
تحریک تحفظ آئین پاکستان میں شامل جماعتوں کے کارکنوں نے کوئٹہ شہر کے اندر اہم شاہراہوں پر رکاوٹیں کھڑی کرنے کے علاوہ کوئٹہ کو دوسرے شہروں سے ملانے والی اہم شاہراہوں پر رکاوٹیں کھڑی کی تھیں اس صورتحال کے باعث شہر میں ٹریفک بھی معمول سے کم تھی۔ شہر کے بعض علاقوں میں جماعت کے کارکنوں کو منتشر کرنے کے علاوہ گرفتاریاں بھی کی گئیں۔
ایس ایس پی آپریشنز کوئٹہ آصف خان نے بتایا کہ دفعہ 144 کی خلاف ورزی پر ان جماعتوں سے تعلق رکھنے والے 200 کے لگ بھگ افراد کو گرفتار کیا گیا۔
ہڑتال اور شہر کے بعض علاقوں میں آنسو گیس کی شیلنگ کی وجہ سے معلومات زندگی متاثر رہے۔
تجزیہ کار لحاظ علی کے مطابق ’بظاہر ایسا لگتا ہے کہ یہ احتجاج پی ٹی آئی کا نہیں بلکہ محمود خان اچکزئی کا احتجاج تھا اور وہ کوئٹہ  اور قریبی علاقے میں کامیاب بھی ہوا۔ لیکن ملک کے دیگر علاقوں میں اس کے لیے کہیں کوئی کوششیں نظر نہیں آئیں۔‘
تجزیہ کاروں کے مطابق پاکستان تحریکِ انصاف کی مرکزی قیادت اس احتجاج کے دوران کہیں کوئی زیادہ متحرک نظرنہیں آئی۔ ایسی اطلاعات تھیں کہ یہ احتجاج بڑے پیمانے پر ہو گا لیکن اس احتجاج کو اضلاع کی سطح پر محدود کر دیا گیا۔
سینئر صحافی اور تجزیہ کار افتخار شیرازی کا کہنا تھا کہ ’اس ہڑتال کی ناکامی کی بڑی وجہ یہ تھی کہ ایک تو جماعت کے قائدین کھل کر سامنے نہیں آئے اور نہ ہی انھوں نے کوئی کوشش کی جبکہ راولپنڈی اسلام آباد میں  ریاست کی جانب سے قانون نافذ کرنے والے اہلکاروں کو متحرک کر دیا گیا تھا جس پر عام شہری اور پارٹی کے کارکن بھی باہر نہیں نکلے جس وجہ سے جڑواں شہروں میں کاروبار چلتا رہا ہے۔‘
صوبہ سندھ اور پنجاب میں اس ہڑتال کے کوئی آثار نظر نہیں آئے۔ اس بارے میں شیر علی ارباب نے الزام عائد کیا کہ ’ان کے قائدین پر سیون اے ٹی اے کے اتنے کیسز ہیں جتنے ٹی ٹی پی  والوں پر نہیں ہیں۔‘
اُن کے بقول ’ہم سیاسی جدوجہد کر رہے ہیں، ہم پر قدغنیں ہیں۔ ایسے حالات میں ہمارے لیے مشکلات زیادہ ہیں، پنجاب میں حالات اس لیے خراب ہیں کہ وہاں اگر چار بندے اکٹھے ہوتے ہیں تو انھیں اٹھا لیا جاتا ہے۔‘
لحاظ علی کہتے ہیں کہ ’پی ٹی آئی کی قیادت یہ سمجھ چکی ہے کہ ان کی اب یہ طاقت نہیں رہی کہ وہ اسلام آباد کی جانب مارچ کر سکیں۔‘
اُن کے بقول ’26 نومبر 2024 کو اسلام آباد میں ہونے والے احتجاج کے بعد پی ٹی آئی کی قیادت کو یہ پیغام دیا گیا ہے کہ اگر دوبارہ اسلام آباد کی طرف مارچ کیا گیا تو ردِعمل اس سے بھی زیادہ سخت ہو گا۔‘

### Article 203 ###
ایبٹ آباد پولیس کا کہنا ہے کہ ڈاکٹر وردہ کے اغوا اور قتل کے مقدمے میں ملوث مرکزی ملزم ایک پولیس مقابلے کے دوران ’اپنے ہی ساتھیوں کی فائرنگ سے‘ ہلاک ہو گیا ہے۔
ایبٹ آباد پولیس کے ترجمان محمد اعظم نے بی بی سی کو بتایا ہے کہ پولیس کو مطلوب مرکزی ملزم شمریز کے بارے میں اطلاع ملی تھی کہ وہ ایبٹ آباد کے دوردراز علاقے میرا رحمت میں روپوش ہے۔
ان کا کہنا تھا کہ پولیس نے گرفتاری کے لیے چھاپہ مارا تو ملزم اور اس کے دو ساتھیوں نے ’پولیس پر فائرنگ کر دی۔ پولیس نے اس موقع پر اپنے دفاع میں معمولی فائرنگ کی۔ ملزمان کی جانب سے فائرنگ کا سلسلہ کافی دیر تک جاری رہا۔ جب فائرنگ کا سلسلہ تھما تو ملزم اپنے ٹھکانے پر مردہ پایا گیا۔‘
خیال رہے کہ اس کیس میں دیگر تین ملزمان پولیس کی حراست میں ہیں۔ ایبٹ آباد  سے چار دسمبر کو لاپتہ ہونے والی ڈاکٹر وردہ کی لاش اسی ضلع کے نواحی علاقے سے برآمد ہونے کے بعد تفتیش کاروں نے دعویٰ کیا تھا کہ ان کی ایک قریبی دوست نے انھیں اپنے ساتھیوں کے ساتھ مل کر مبینہ طور پر قتل کیا ہے۔
ایبٹ آباد کے ڈسٹرکٹ پولیس آفیسر (ڈی پی او) ہارون الرشید کا کہنا تھا کہ مقتولہ نے دو برس قبل دبئی جانے سے پہلے 67 تولہ سونا اپنی ایک دوست کے پاس امانتاً رکھوایا تھا اور ’یہی سونا ڈاکٹر وردہ کے قتل کی وجہ بنا تھا۔‘
جبکہ ڈاکٹر وردہ کی پوسٹ مارٹم رپورٹ کے مطابق آٹھ دسمبر کو جب ان کی لاش پوسٹ مارٹم کے لیے لائی گئی تو اس وقت ان کی موت کو 72 گھنٹے گزر چکے تھے۔
ابتدائی پوسٹ مارٹم کے مطابق ان کو گلا گھونٹ کر مارا گیا تھا اور ان کی گردن کے اردگرد ایسے نشانات تھے جو کسی رسی یا کپڑے کے ہو سکتے ہیں، جس سے ان کی گردن کی ہڈی بھی ٹوٹ گئی تھی۔
پوسٹ مارٹم رپورٹ کے مطابق ڈاکٹر وردہ کے جسم پر تشدد کے نشانات بھی موجود تھے۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
دریں اثنا ایبٹ آباد کے ڈسٹرکٹ پولیس افسر ہارون الرشید نے گذشتہ روز پریس کانفرنس میں دعویٰ کیا ہے کہ شمریز اور ان نے ایک ساتھی نے مبینہ طور پر ڈاکٹر وردہ کا گلا دبا کر انھیں قتل کیا تھا۔
ان کا کہنا تھا کہ شمریز کا 'مرکزی کردار تھا اور یہ واردات کے بعد مفرور تھا۔ اس کی گرفتاری کے لیے پشاور اور ایبٹ آباد میں چھاپے مارے جا رہے تھے۔
’ہمیں آج اطلاع ملی کہ ملزم کشمیر کی طرف فرار ہونے کی کوشش کر رہا ہے اور ہم نے اپنی اطلاعات کی بنیاد پر مختلف چھاپہ مار ٹیمیں تشکیل دیں۔‘
ہارون الرشید کا کہنا تھا کہ 'رحمت خان کے مقام پر ملزم اپنے دو ساتھیوں کے ہمراہ فرار ہونے کی کوشش کر رہا تھا۔ اس دوران جب پولیس پارٹی نے گرفتاری کی کوشش کی تو اس نے پولیس پر فائرنگ کر دی۔
’پولیس نے اپنا دفاع کیا۔ اس دوران ملزم کے دو ساتھی رات کے اندھیرے کا فائدہ اٹھا کر فرار ہوگئے جبکہ ملزم اپنے ہی ساتھیوں کی فائرنگ سے مارا گیا۔‘
ڈسٹرکٹ پولیس افسر نے مزید کہا کہ اگرچہ فرار ہونے والوں کا ڈاکٹر وردہ کے کیس سے براہ راست تعلق نہیں ہے تاہم انھیں جلد گرفتار کرنے کی کوشش کریں گے۔
’ڈاکٹر وردہ قتل کیس میں اس وقت تمام ملزمان گرفتار ہیں جس میں ڈاکٹر وردہ کی دوست، دوست کا خاوند اور دو دیگر ساتھی شامل ہیں۔ پولیس اس کیس میں ٹھوس شواہد حاصل کر رہی ہے کہ ملزمان کو عدالت سے قرار واقعی سزا مل سکے۔‘
ایبٹ آباد کے ڈسٹرکٹ پولیس آفیسر (ڈی پی او) ہارون الرشید کا کہنا ہے کہ مقتولہ نے دو برس قبل دبئی جانے سے پہلے 67 تولہ سونا اپنی ایک دوست کے پاس امانتاً رکھوایا تھا اور ’یہی سونا ڈاکٹر وردہ کے قتل کی وجہ بنا۔‘
ایبٹ آباد پولیس کے ایک افسر نے بی بی سی کو بتایا کہ ملزمہ کے خاوند کو براہ راست قتل کے مقدمے میں نہیں بلکہ دھوکا دہی کے الزامات میں گرفتار کیا گیا۔
’تفتیش کے دوران یہ بات سامنے آئی کہ ملزمہ کے خاوند نے اپنی اہلیہ کو زیور واپس کرنے سے روکا تھا اور کہا تھا کہ تمہارا وردہ کے ساتھ اور بھی لین دین ہے جب تک وہ طے نہیں ہوتا اس وقت تک زیور واپس نہ کرو۔‘
واضح رہے کہ اس سے قبل پولیس ڈسڑکٹ پولیس افسر ایبٹ آباد نے بتایا تھا کہ زیور کو بینک میں رکھ کر ایڈوانس لیا گیا تھا۔
ایبٹ آباد تفتیشی افسر کے مطابق ملزمہ کو زیور واپس کرنے سے روکنا ایک خوفناک واردات کا سبب بنا اور اب اس بات پر بھی تفتیش ہو رہی ہے کہ ملزمہ کا شوہر قتل کی سازش میں شریک تھا یا نہیں۔
ایبٹ آباد پولیس نے اس کیس میں انسداد دہشتگردی کی دفعات بھی شامل کی ہیں۔
پانچ دسمبر کو ڈاکٹر وردہ کے والد کی مدعیت میں درج ایف آئی آر میں کہا گیا تھا کہ 18 اکتوبر 2023 کو دبئی جانے سے قبل ان کی بیٹی نے 67 تولہ سونے کے زیورات اپنی دوست کے پاس رکھوائے تھے۔
والد کے مطابق تقریباً تین ماہ قبل ان کی بیٹی واپس پاکستان آئیں اور جب انھوں نے اپنی دوست سے سونے کی واپسی کا مطالبہ کیا تو ملزمہ نے ٹال مٹول کیا۔
درج مقدمہ میں کہا گیا ہے کہ چار دسمبر کو ’دن تقریباً 11 بجے ملزمہ میری بیٹی کو اپنے ساتھ لے کر اپنے زیرِ تعمیر گھر گئی تھی۔ جب کافی وقت بعد میں نے بیٹی کے موبائل نمبر پر رابطہ قائم کیا تو اس کے ساتھ رابطہ نہ ہو سکا۔ جب اس کی قریبی دوست (ملزمہ) کے ساتھ رابطہ کیا تو اس نے کہا کہ اس نے ڈاکٹر وردہ کو طلائی کے زیورات واپس کر دیے ہیں۔‘
ایبٹ آباد کے ڈی پی او ہارون الرشید کا کہنا ہے کہ ڈاکٹر وردہ کے اغوا کا معاملہ انتہائی سنگین تھا اور مقدمہ درج ہوتے ہی اس کیس کی تفتیش شروع کر دی گئی تھی۔
ڈی پی او ہارون الرشید کہتے ہیں کہ مقتولہ خاتون ڈاکٹر نے بیرونی ملک جانے سے قبل اپنی قابل اعتماد دوست کے پاس زیور امانتاً رکھوایا تھا اور پولیس کی تفتیش میں پتا چلا کہ اس زیور کی حفاظت کرنے کے بجائے ان کی دوست نے یہ سونا بینک میں رکھوا کر پچاس لاکھ قرض حاصل کیا کیونکہ ملزمہ کے خاندان کو کاروبار میں نقصان ہوا تھا۔
ان کا کہنا تھا کہ ’جب مقتولہ ڈاکٹر بیرونی ملک سے واپس آئیں تو انھوں نے زیور کی واپسی کا تقاضا کیا۔ پہلے تو ملزمہ نے ٹال مٹول سے کام لیا مگر جب مقتولہ ڈاکٹر کا تقاضا بڑھنے لگا اور معاملہ سامنے آنے لگا تو ملزمہ نے اپنے تین ساتھیوں کے ساتھ مل کر قتل کا منصوبہ بنایا۔‘
ڈی پی او ہارون الرشید کہتے ہیں کہ ملزمہ نے ڈاکٹر وردہ کو قتل کرنے کے لیے اپنے شوہر کے کاروبار سے منسلک تین ملازمین کی مدد حاصل کی تھی۔
ایبٹ آباد کے تھانہ کینٹ کے ایس ایچ او زبیر تنولی تحقیقات پر روشنی ڈالتے ہوئے کہتے ہیں کہ ڈاکٹر وردہ کے خاندان نے پولیس کو مقتولہ کے اغوا کی اطلاع واقعہ رونما ہونے کے آٹھ گھنٹے بعد کی تھی۔
زبیر تنولی کہتے ہیں کہ مقتولہ ملزمہ کے ہمراہ 11 بجے کے بعد ہسپتال سے گئی تھیں اور سی سی ٹی وی کیمروں کا جائزہ لیتے ہوئے معلوم ہوا کہ ڈاکٹر وردہ ملزمہ کے ساتھ اپنی مرضی سے گئی تھیں۔
تھانہ کینٹ کے ایس ایچ او کا کہنا ہے کہ ابتدائی طور پر انھیں ملزمہ نے بتایا تھا کہ مقتولہ کو زیورات واپس کر دیے گئے تھے اور اس کے بعد ڈاکٹر وردہ کا ان سے کوئی رابطہ نہیں ہوا۔
’مگر یہ بات پولیس کو مطمئن نہ کرسکی۔ اردگرد کے سی سی ٹی وی کیمروں کا جائزہ لیا گیا تو پتا چلا کہ ایک گاڑی زیر تعمیر گھر والی سڑک میں داخل ہوتی ہے اور پھر دس منٹ بعد واپس چلے جاتی ہے۔‘
تھانہ کینٹ کے ایس ایچ او زبیر تنولی مزید کہتے ہیں کہ پولیس کو ملزمہ کے ڈرائیور نے بتایا کہ ان کی مالکن مقتولہ کے ساتھ گھر آئیں تھیں اور انھوں نے ڈرائیور سے کہا کہ وہ بچوں کو سکول لینے کے لیے ان کے ساتھ چلیں۔
پولیس افسر کہتے ہیں کہ ملزمہ گھر میں پہلے سے ہی موجود تین ملزمان کے پاس مقتولہ کو چھوڑ کر چلی گئیں۔
’ابتدائی تفتیش میں پتا چلا ہے کہ ملزمان نے دس سے پندرہ منٹ میں پھندا لگا کر مقتولہ کو قتل کیا اور ملزمان جس گاڑی میں آئے تھے اسی گاڑی میں مقتولہ کو لے کر دفنانے چلے گئے تھے۔‘
زبیر تنولی کا کہنا تھا کہ ملزمان نے قتل اور دفنانے کی ساری کارروائی ’اندازاً ایک گھنٹے سے کچھ زیادہ وقت میں مکمل کی۔‘
پولیس کی نظر میں یہ زیرِ تعمیر گھر مشکوک ہو چکا تھا اور اسی وقت وہاں تلاشی لینے کا فیصلہ کیا گیا۔
زبیر تنولی کہتے ہیں کہ جب اس زیرِ تعمیر گھر میں تلاشی کے لیے پولیس پہنچی تو انھیں بتایا گیا کہ اس گھر کی چابی ایک ملازم کے پاس ہے اور وہی گھر کی تعمیر کروا رہا ہے۔
’پولیس کو پتا چلا کہ ملزمہ کا اپنے اس ملازم کے ساتھ قریبی رابطہ تھا اور جب جدید طریقوں سے تفتیش کو آگے بڑھایا گیا تو ایک مشتبہ نمبر ملا۔‘
پولیس کا کہنا ہے کہ جب ملازم سے تفتیش ہوئی تو اس نے بتایا کہ ڈاکٹر کو قتل کرکے دفنا دیا گیا۔ پولیس کا کہنا ہے کہ گرفتار ہونے والے تمام ملزمان آپس میں قریبی رشتہ دار ہیں۔
ایبٹ آباد کے ڈی پی او ہارون الرشید کا دعویٰ ہے کہ گرفتار ملزمان نے اعتراف کیا کہ ڈاکٹر وردہ کو اغوا اور قتل کر کے تھانہ بکوٹ کی حدود میں واقع لڑی بنوٹہ جنگل میں گڑھا کھود کر دفن کیا گیا تھا۔
خیال رہے کہ پولیس کی تحویل میں دیے گئے اعترافی بیان کی عدالت میں کوئی حیثیت نہیں ہوتی۔
ڈی پی او کا کہنا تھا کہ پولیس نے اب تک 100 سے زائد مقامات پر چھاپے مارے، 35 سے زائد مشتبہ افراد سے تفتیش کی، جرم میں استعمال ہونے والی گاڑیاں، طلائی زیورات سے متعلق سٹامپ پیپر اور چیک قبضے میں لے لیے ہیں۔
کیس کو جدید خطوط، تکنیکی معاونت اور ٹیم ورک کے ساتھ تیزی سے آگے بڑھایا جا رہا ہے۔
پولیس کا کہنا ہے کہ ملزمہ کے ساتھ مل کر ڈاکٹر وردہ کو قتل کرنے والوں میں ایک چچا بھتیجا بھی ملوث ہیں، جنھیں مبینہ طور پر پیسوں کا لالچ دیا گیا تھا۔
ڈاکٹر وردہ کے والد محمد مشتاق پاکستانی فضائیہ کے ریٹائرڈ ملازم ہیں۔ مقتولہ کے خاندانی دوست ڈاکٹر محمد معظم خان نے بی بی سی کو بتایا کہ ڈاکٹر وردہ کے والد اٹک کے علاقے کے رہائشی ہیں، جنھوں نے ایبٹ آباد کے نجی کالج میں بیٹی کو پڑھانے اور ڈاکٹر بنانے کے لیے اٹک سے ایبٹ آباد میں رہائش اختیار کرلی تھی۔
’ڈاکٹر وردہ کو ڈاکٹر بننے کا شوق تھا جبکہ والد کی بھی خواہش تھی کہ ان کی بیٹی ڈاکٹر بنے، جس کے لیے انھوں نے ایئر فورس سے ریٹائرمنٹ کے بعد اپنی ساری جمع پونجی بیٹی کو ڈاکٹر بنانے پر لگا دی تھی۔‘
ڈاکٹر محمد معظم خان کا کہنا تھا کہ ڈاکٹر وردہ نے سوگواروں میں دو  کم عمر بچے اور خاوند چھوڑے ہیں۔
ان کے شوہر کوریا میں ملازمت کرتے ہیں۔
ان کا کہنا تھا کہ ڈاکٹر وردہ سنہ 2017 سے ڈسٹرکٹ ہیڈ کوارٹرز ہسپتال میں خدمات انجام دے رہی تھیں۔ ’ڈاکٹر وردہ اپنے مریضوں میں بہت مقبول تھیں۔ وہ ہمہ وقت مریضوں کے لیے دستیاب ہوتی تھیں۔‘

### Article 204 ###
نوٹ: اس تحریر کے کچھ حصے قارئین کے لیے باعث تکلیف ہو سکتے ہیں
اپنے تینوں بچوں کو کھو دینے والے رضوان اقبال کا کہنا ہے کہ جب بھی فجر، حرم اور ذکریا کے چہرے ان کے سامنے آتے ہیں تو انھیں اپنی ’بے بسی پر رونا آ جاتا ہے کہ میں انھیں بچا کیوں نہ سکا۔‘
وسطی پنجاب کے ضلع گجرات کی پولیس کا کہنا ہے کہ سرائے عالمگیر کے رہائشی رضوان اقبال کے تینوں بچوں کے قتل کے الزام میں بچوں کی والدہ سدرہ بشیر کے ساتھ ساتھ بابر حسین نامی شخص کو گرفتار کیا گیا ہے۔
پولیس نے دونوں ملزمان کو جوڈیشل مجسٹریٹ کی عدالت میں پیش کر کے اُن کا چار روزہ جسمانی ریمانڈ حاصل کیا ہے۔
پولیس کے مطابق سدرہ بشیر اور بابر حسین پر الزام ہے کہ انھوں نے نہ صرف تینوں بچوں کا قتل کیا بلکہ اِن بچوں کی لاشوں کو نذر آتش کر کے انھیں پاکستان کے زیرِ انتظام کشمیر کے علاقے بھمبھر میں ایک ویران پہاڑی مقام پر دفن کر دیا تھا۔
پولیس کا دعویٰ ہے کہ تینوں بچوں کی لاشیں ملزمان کی نشاندہی پر برآمد کی گئی ہیں اور انھیں پوسٹ مارم کے بعد ورثا کے حوالے کر دیا گیا ہے۔ جمعرات کو رضوان اقبال کے آبائی گاؤں کے قبرستان میں بچوں کی تدفین کی گئی ہے۔
تاہم گجرات پولیس کے مطابق آلہ قتل کی برآمدگی اور شریک ملزمان کا پتا لگانے کے لیے ملزمان سے مزید تفتیش درکار ہے۔
پیشے کے لحاظ سے موٹر سائیکل مکینک رضوان اقبال کا کہنا ہے کہ جب 19 دسمبر کو وہ معمول کے مطابق کام کاج کے بعد شام کو گھر واپس آئے تو اُن کی والدہ نے بتایا کہ ’تمھاری بیوی بچوں کو ساتھ لے کر یہ کہہ کر نکلی تھیں کہ میں بچوں کے گرم کپڑے وغیرہ لینے بازار تک جا رہی ہوں اور ایک گھنٹے میں واپس آ جاؤں گی۔ لیکن جب انھیں گئے پانچ گھنٹے ہو گئے ہیں تو اہلخانہ کو پریشانی ہوئی۔‘
والدہ کے ہمراہ موجود تینوں بچوں، سات سالہ فجر، چار سالہ حرم اور دو سالہ محمد ذکریا، کے لاپتہ ہونے پر والد نے کہا کہ ’اپنی والدہ کی یہ بات سُن کر میں پریشان ہوا، لیکن انھیں تسلی دی کہ آپ فکر نہ کریں وہ جلد گھر واپس آ جائیں گے۔‘
رضوان کے مطابق پھر انھوں نے اپنی اہلیہ کے دونوں موبائل نمبرز پر کال کی تو وہ بند تھے جس پر وہ گھبرا گئے۔ اُس وقت تک اُن کے رشتہ دار اور ہمسائے بھی اس بارے میں لاعلم تھے۔
’میں نے فوراً بازار جانے کا فیصلہ کیا۔ بازار جاتے ہوئے بھی میں پاگلوں کی طرح بار بار دائیں بائیں دیکھ رہا تھا اور دماغ میں یہی چل رہا تھا کہ وہ بچوں کے ساتھ واپس آتی ہی ہو گی۔ میں نے دو تین گھنٹے اسی بھاگ دوڑ میں گزار دیے لیکن اُن کا کچھ پتہ نہ چلا۔‘
’گھر واپس لوٹا تو دماغ میں عجیب طرح کے خیالات آ رہے تھے۔ گھر کے افراد کی باتوں سے یہی لگ رہا تھا کہ بیوی گھر سے بھاگ گئی ہے لیکن دل نہیں مان رہا تھا۔‘
وہ یاد کرتے ہیں کہ ’بیوی بچوں کے بغیر پہلی رات قیامت کی رات تھی۔ میں نے گھر کا بیرونی دروازہ کھلا رکھا تھا کہ شاید وہ اچانک آ جائیں۔‘
رضوان اقبال کے بقول وہ دو دن تک اپنے بیوی بچوں کو تلاش کرتے رہے مگر انھیں کوئی کامیابی نہ ملی۔ وہ 21 دسمبر کو علاقے کے کچھ لوگوں کے ساتھ تھانے گئے اور پولیس کو درخواست دی۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
تھانہ صدر سرائے عالمگیر میں 21 دسمبر کو رضوان اقبال کی مدعیت میں پولیس نے مقدمہ درج کیا جس میں تعزیرات پاکستان کی دفعہ 496 اے لگائی گئی تھی جو کہ دھوکہ دہی سے کسی عورت کو شادی یا زنا کاری کے لیے بہکانے یا اغوا کرنے سے متعلق ہے۔
گجرات کے ڈسٹرکٹ پولیس آفیسر عمر فاروق نے بی بی سی کو بتایا کہ پولیس نے خاتون کے زیرِ استعمال دونوں موبائل نمبرز کا ڈیٹا اور لوکیشن حاصل کی جس سے معلوم ہوا کہ ان کی آخری لوکیشن پاکستان کے زیرِ انتظام کشمیر کے علاقے بھمبھر کی تھی۔
وہ کہتے ہیں کہ ’خاتون کو ٹریس کر کے ٹریپ کرنا ایک مشکل کام تھا۔ ہماری انٹیلیجنس ٹیم اس میں کامیاب رہی اور خاتون کو ٹریپ کر کے واپس سرائے عالمگیر کے قریب بلوایا گیا جہاں پہلے سے موجود پولیس کی خفیہ ٹیم کے اہلکاروں نے اسے حراست میں لے لیا۔ بعد ازاں خاتون کی نشاندہی پر اُن کے دوست ملزم بابر حسین کو بھی پکڑ لیا گیا۔‘
ڈسٹرکٹ پولیس آفیسرعمرفاروق نے بتایا کہ اس وقت تک یہ معلوم نہیں ہو سکا تھا کہ تینوں بچے کہاں ہیں۔ پولیس کے مطابق ملزمہ ’کبھی کہتی تھیں کہ بچے گوجرانوالہ میں رشتے دار کے گھر ہیں اور کبھی کہتی کہ انھیں راولپنڈی بھجوا دیا ہے۔‘
تاہم کچھ گھنٹوں بعد پولیس افسر کے بقول خاتون نے ’اعتراف کیا کہ اس نے بابر حسین کے ساتھ مل کر بچوں کو مار دیا ہے کیونکہ اس کے بغیر اُن کی شادی نہیں ہو سکتی تھی۔‘
وہ کہتے ہیں کہ جب تفتیشی افسران نے پوچھا کہ لاشیں کہاں ہیں تو خاتون نے کہا کہ ’(ملزم) بابر کو اس علاقے کا علم ہے، جہاں لاشیں دفن ہیں۔‘
گجرات پولیس نے بھمبھر کی پولیس سے رابطہ کیا اور کرائم سین انویسٹیگیشن کی ٹیم وہاں روانہ کی جنھوں نے ’ملزمان کی نشاندہی پر‘ ویران پہاڑی علاقے میں ایک مقام پر کھدائی کر کے بچوں کی لاشیں برآمد کیں۔
ملزمان کے بیانات کی روشنی میں پولیس کا الزام ہے کہ دونوں ملزمان شادی کرنا تھے مگر اس منصوبے کی راہ میں ’بچے رکاوٹ تھے۔‘
ڈسٹرکٹ پولیس آفیسر عمر فاروق کا کہنا تھا کہ دوران تفتیش یہ معلوم ہوا کہ ملزم بابر نے ملزمہ کی جانب سے بچے ہمراہ لانے پر ناراضی کا اظہار کیا۔
ان کا دعویٰ ہے کہ ’اسی بحث و تکرار میں دونوں نے مبینہ طور پر فیصلہ کر لیا کہ بچوں کو ٹھکانے لگانا ہے۔‘
تحقیقاتی ٹیم کے ایک رکن اور سرائے عالمگیر کے ڈی ایس پی ممتاز میکن نے بی بی سی اردو کو بتایا کہ دوران تفتیش ملزمان نے ’اعتراف کیا ہے کہ انھوں نے بڑی مقدار میں بچوں کو فروٹ چاٹ نیند کی گولیاں دیں۔ جب وہ گہری نیند میں چلے گئے تو انھوں نے باری باری تینوں بچوں کے گلے دبا کر انھیں قتل کر ڈالا۔‘
پولیس افسر کا کہنا تھا کہ ملزمان نے ایک ویران مقام پر ’لاشیں جلا دیں تاکہ وہ شناخت کے قابل نہ رہیں جس کے بعد انھوں نے لاشوں کو وہیں دفن کر دیا۔‘
یاد رہے کہ عدالت میں پولیس کی جانب سے لیے گئے اعترافی بیان کی کوئی قانونی حیثیت نہیں ہوتی ہے۔
پولیس کے تفتیشی افسران کے مطابق ملزمہ نے بتایا کہ اُن کی ڈیڑھ سال قبل بابر سے ٹک ٹاک پر دوستی ہوئی تھی۔
’جب انھوں نے شادی کا پلان بنایا تو ملزمہ نے اپنے خاوند سے طلاق لینے کے لیے کئی بار بات کی اور جھگڑے کیے۔
پولیس کا کہنا ہے کہ اس کیس کے دوسرے ملزم بابر کا تعلق بھمبھر سے ہے۔
تھانہ سٹی بھمبھر کے ڈیوٹی آفیسر سجاد حسین شاہ نے رابطہ کرنے پر بی بی سی اردو کو بتایا کہ بابر حسین کی گرفتاری کے بعد ان کے گھر والے تالہ لگا کر نامعلوم مقام پر روپوش ہو گئے ہیں۔
سجاد حسین شاہ نے بتایا کہ ملزم بابر حسین غیر شادی شدہ ہیں۔

### Article 205 ###
دو سال سے راولپنڈی کی اڈیالہ جیل میں قید سابق وزیر اعظم عمران خان کے اہل خانہ، وکلا اور سیاسی جماعت پاکستان تحریک انصاف اکثر یہ دعویٰ کرتے ہیں کہ انھیں ’قید تنہائی‘ میں رکھا گیا ہے۔ لیکن پاکستانی حکومت کی جانب سے پیش کیے جانے والے اعداد و شمار کے مطابق عمران خان کی جیل میں اب تک 870 ملاقاتیں ہوئی ہیں۔
گذشتہ ہفتوں کے دوران کبھی عمران خان کی صحت کے بارے میں افواہیں گردش کرتی رہی ہیں تو کبھی انھیں راولپنڈی کی اڈیالہ جیل سے کہیں اور منتقل کرنے کی اطلاعات سامنے آئی ہیں۔ اسی دوران پی ٹی آئی کی جانب سے یہ دعوے بھی کیے جاتے ہیں جیل میں ان کو مناسب سہولیات میسر نہیں ہیں۔
دو دسمبر کو تقریباً ایک مہینے بعد سابق وزیرِ اعظم عمران خان کی ملاقات ان کی بہن عظمیٰ خان سے کروائی گئی تھی جس کے بعد صحافیوں سے مختصر بات کرتے ہوئے عظمیٰ خان کا کہنا تھا کہ عمران خان کی ’صحت الحمد اللہ ٹھیک ہے مگر وہ بہت غصے میں تھے اور کہہ رہے تھے کہ انھیں ذہنی تشدد کا نشانہ بنایا جا رہا ہے۔‘
عظمیٰ خان کے مطابق ان کی عمران خان سے ملاقات 20 منٹ پر محیط تھی اور انھیں ان کے بھائی نے مزید بتایا کہ انھیں ’پورا دن کمرے میں بند رکھا جاتا ہے، صرف تھوڑی دیر کمرے سے نکلنے دیا جاتا ہے۔‘
گذشتہ روز بھی راولپنڈی کی اڈیالہ روڈ پر عمران خان کی بہنوں اور پی ٹی آئی کے کارکنان کی جانب سے سابق وزیراعظم سے ملاقات نہ کروائے جانے کے خلاف دھرنا دیا گیا تھا، جسے بعد میں پولیس نے لاٹھی چارج اور واٹر کینن کا استعمال کرتے ہوئے ختم کروایا۔
یاد رہے کہ اسلام آباد ہائیکورٹ کے احکامات کی روشنی میں منگل کے روز عمران خان کی فیملی اور جمعرات کو ان کے وکلا اور پارٹی رہنماوں کے لیے ملاقاتوں کا شیڈول طے ہے تاہم شیڈول کے مطابق ملاقاتیں نہ ہونے پر عمران خان کی بہنیں اور پارٹی کارکنان متعدد بار اڈیالہ روڈ پر دھرنا دے چکے ہیں۔
سابق وزیراعظم عمران خان گذشتہ دو سال سے راولپنڈی کی اڈیالہ جیل میں قید ہیں اور انھیں 190 ملین پاؤنڈز یا القادر ٹرسٹ کیس کے مقدمے میں دس سال کی سزا سنائی گئی تھی۔
اس دوران عمران خان کی جماعت کئی بار یہ الزام عائد کر چکی ہے کہ جیل میں قید سابق وزیراعظم کو میسر سہولیات بھی کافی نہیں جس کی متعدد بار موجودہ حکومت نے تردید بھی کی۔
برطانیہ میں مقیم عمران خان کے بیٹوں نے بھی ان خدشات کا اظہار کیا ہے کہ جیل میں قید ان کے والد کے لیے حالات سازگار نہیں۔
سابق وزیرِ اعظم اور پاکستان تحریکِ انصاف (پی ٹی آئی) کے بانی عمران خان کے بیٹوں قاسم خان اور سلیمان خان کا کہنا ہے کہ ان کے والد کو جن حالات میں جیل میں رکھا گیا ہے وہ ’انتہائی شرمناک‘ ہے۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
سکائی نیوز کی یلدا حکیم کو دیے ایک انٹرویو میں عمران خان کے بیٹوں سلیمان اور قاسم نے اپنے والد کے بارے میں تفصیل سے گفتگو کی۔
عمران خان کے چھوٹے بیٹے قاسم نے انٹرویو میں بتایا کہ ان کے والد کو پینے کے لیے گندا پانی دیا جاتا ہے جبکہ کھانے کا معیار بھی انتہائی خراب ہے۔
انھوں نے دعویٰ کیا کہ عمران خان کو اپنے ذاتی معالج تک رسائی حاصل نہیں۔
سلیمان کا دعویٰ ہے کہ ان کا والد کو اس کوٹھری میں رکھا گیا ہے جس میں سزائے موت کے قیدیوں کو رکھا جاتا ہے۔
ان کا کہنا ہے کہ اِن چھوٹی چھوٹی کوٹھریوں میں مشکل سے دن کی روشنی آتی ہے اور اکثر بجلی بھی کاٹ دی جاتی ہے۔
یاد رہے کہ گذشتہ ہفتے اقوام متحدہ کی تشدد سے متعلق خصوصی نمائندہ ایلس جِل ایڈورڈز کی جانب سے جاری بیان میں بھی کہا گیا تھا کہ 26 ستمبر 2023 کو راولپنڈی کی اڈیالہ جیل منتقل کیے جانے کے بعد سے عمران خان کو مبینہ طور پر حد سے زیادہ قید تنہائی میں رکھا گیا ہے جہاں انھیں دن میں 23 گھنٹے ان کے سیل میں رکھا جاتا ہے جبکہ بیرونی دنیا تک ان کی رسائی بھی انتہائی محدود ہے۔
اقوامِ متحدہ کے عہدیدار کا کہنا تھا کہ انسانی حقوق کے بین الاقوامی قانون کے تحت طویل یا غیر معینہ قید تنہائی ممنوع ہے۔
انھوں نے مطالبہ کیا تھا کہ ’بنا کسی تاخیر کے عمران خان کی قید تنہائی ختم کی جائے۔‘
دوسری جانب پاکستان کی موجودہ حکومت عمران خان کے ساتھ کسی بھی قسم کے ناروا سلوک کی تردی کرتی آئی ہے۔ حکومتی نمائندوں کی جانب سے دعویٰ کیا جاتا رہا ہے کہ عمران خان کو جیل میں دوسرے قیدیوں کی نسبت کہیں زیادہ سہولتیں دستیاب ہیں۔
برطانوی ٹی وی چینل سکائی نیوز کی میزبان نے یہ سوال جب پاکستان کے سابق وزیراعظم عمران خان کے بیٹوں کے سامنے رکھا تو انھوں نے جواب دیا کہ ایسا ’مشکل‘ نظر آ رہا ہے۔
عمران خان کے بارے میں گفتگو کرتے ہوئے جب یلدا حکیم نے ان سے براہ راست یہ سوال کیا تو سابق وزیراعظم کے چھوٹے بیٹے قاسم نے اس کا جواب کچھ یوں دیا:
’اس وقت باہر نکلنے کا راستہ مشکل ہوتا نظر آ رہا ہے۔ ہم کوشش کر رہے ہیں لیکن حالات بدتر ہوتے جا رہے ہیں۔ جن لوگوں کے پاس طاقت ہے ان کا رویہ مزید سخت ہوتا جا رہا ہے۔ ان کا باہر نکلنا بہت مشکل نظر آ رہا ہے اور ہم اس بارے میں مشورہ لینے کے لیے جن لوگوں سے بات کر رہے ہیں وہ اس بارے میں زیادہ پر امید نہیں۔ ہم اب پریشان ہیں کہ شاید ہم انھیں دوبارہ کبھی نہ دیکھ پائیں۔‘
اس حوالے سے سکائی نیوز نے وزیر اعظم شہباز شریف کے ترجمان مشرف زیدی سے بات کی۔ ان سے عمران خان کو ’قید تنہائی‘ میں رکھے جانے سے متعلق سوالات کیے گئے۔
اس پر مشرف زیدی کا کہنا تھا کہ عمران خان قریب 860 روز سے جیل میں ہیں اور اصولاً انھیں ہر ہفتے ایک ملاقات کی اجازت ہونی چاہیے مگر انھوں نے ’112 ہفتوں کے دوران 870 ملاقاتیں کی ہیں۔‘
انھوں نے بتایا کہ عمران خان نے اپنی بہنوں سے ’137 ملاقاتیں کی ہیں جن میں سے 45 علیمہ، 49 عظمیٰ اور 43 نورین کے ساتھ ہوئیں۔‘
مشرف زیدی کا کہنا تھا کہ عمران خان نے اپنی بہنوں سے لگ بھگ 140 ملاقاتیں کی ہیں جو کہ ’کہیں سے بھی قید تنہائی نہیں لگ رہا۔‘
انھوں نے کہا کہ عمران خان نے اپنے وکلا سے 451 ملاقاتیں کی ہیں جبکہ 30 سے زیادہ مرتبہ ڈاکٹروں نے ان کا طبی معائنہ کیا ہے۔ ’اس میں کوئی فوجی ڈاکٹر شامل نہیں تھے۔ ان کے ذاتی معالج نے بھی کئی بار ان کا معائنہ کیا ہے۔‘
مشرف زیدی کا کہنا تھا کہ عمران خان کے بیٹوں اور اقوام متحدہ کے ماہرین کو ’گمراہ کیا گیا ہے۔۔۔ تین ہفتوں تک ملاقاتیں معطل رہی تھیں کیونکہ ہر ملاقات کے دوران امن و امان کی صورتحال پیدا ہوتی تھی۔ وکلا اور خاندان کی عمران خان سے ہر ملاقات سیاسی ملاقات بن جاتی ہے۔‘
انھوں نے جیل مینوئل کا حوالہ دیتے ہوئے کہا کہ ’ملاقات کے دوران سیاسی امور پر بات چیت کی اجازت نہیں دی جائے گی۔‘
مشرف زیدی نے یہ بھی بتایا کہ جیل میں جانے کے بعد سے عمران خان کے ایکس اکاؤنٹ سے 775 پیغامات جاری کیے گئے ہیں۔
جب یلدا حکیم نے ان سے پوچھا کہ کیا وہ انھیں عمران خان سے انٹرویو کرنے کی اجازت دیں گے تو وزیر اعظم کے ترجمان نے جواب دیا کہ  ’ہم آپ کو برسرِ اقتدار وزیر اعظم سے انٹرویو دلائیں گے۔ جیل کے قوانین کے مطابق میرا نہیں خیال ہم سکائی نیوز کو عمران خان کے ساتھ انٹرویو دلوا پائیں گے۔‘
’جب آپ سزا یافتہ مجرم ہوں تو جیل کا مقصد آپ کی آزادی ختم کرنا ہوتا ہے۔‘
سوشل میڈیا پر صارفین نے اس انٹرویو پر تبصرے کیے ہیں۔
جیسے تجزیہ کارنصرت جاوید کا کہنا ہے کہ’پہلی بار عمران خان کے بیٹوں نے عندیہ دیا کہ اگر ان کے والد کے ساتھ بُرا ہوا تو وہ پاکستان آ کر سیاست میں حصہ لیں گے۔ ’اس سے ظاہر ہوتا ہے کہ پی ٹی آئی کے اندر معاملات خاندانی کی طرف بڑھ رہے ہیں۔ پی ٹی آئی کا طویل عرصے سے موقف رہا تھا اور وہ خاندانی سیاست کی مذمت کرتے تھے۔‘
خیال رہے کہ انٹرویو کے دوران یلدا حکیم نے مشرف زیدی کو ان کے پرانے ٹویٹس بھی دکھائے جن میں وہ عمران خان کو قید کیے جانے پر تنقید کر رہے تھے۔ اس پر مشرف زیدی کا کہنا تھا کہ تب سے اب تک بہت کچھ بدل چکا ہے اور پاکستان پر ’اس کے سائز کے مقابلے 10 گنا بڑے ملک نے حملہ کیا اور اس نے اپنا دفاع کیا۔ ایران سے بھی حملہ ہوا اور افغانستان سے مسلسل حملے ہو رہے ہیں۔‘
انھوں نے کہا کہ پاکستانی حکام کے لیے سیاسی و سکیورٹی چیلنجز سے نمٹنے کا طریقہ بدل چکا ہے۔
وکیل عبدالمعیز جعفری نے تبصرہ کیا کہ وزیر اعظم کے ترجمان نے ’شاید یہ کہا ہے کہعمران خان ہمیشہ سے سکیورٹی رِسک رہے ہیں، تب بھی جب انھوں نے عمران خان کی گرفتاری کی مذمت کی تھی۔‘
عمار مسعود نے رائے دی کہ پاکستانی حکومت کو مشرف زیدی ’جیسی آوازوں کی ضرورت ہےتاکہ پاکستان کا عالمی سطح پر بیانیہ بنایا جا سکے۔‘

### Article 206 ###
پاکستان کی قومی ایئرلائن، پی آئی اے، کو آج نجکاری کے لیے پیش کیا جا رہا ہے۔ اس وقت تین فریقین، ایئر بلیو، عارف حبیب پرائیویٹ لمیٹڈ اور لکی سیمنٹ کی قیادت میں قائم کنسورشیمز، قومی ایئرلائن کے 75 فیصد حصص حاصل کرنے کی دوڑ میں شامل ہیں۔
بی بی سی اُردو کی پی آئی اے کی تاریخ سے متعلق یہ رپورٹ 12 دسمبر 2024 کو شائع کی تھی جسے آج کی دن کی مناسبت سے ذیل میں دوبارہ پیش کیا جا رہا ہے۔
سنہ 1962 میں مارچ کی اُس رات، لندن کی سرد ہواؤں کی سلامی لیتی، امریکی خاتونِ اول جیکولین کینیڈی پاکستان انٹرنیشنل ایئرلائنز (پی آئی اے) کے کراچی سے پرواز بھرنے والے جہاز کی سیڑھیاں اُتریں تو وہ پرواز سے اس قدر خوش تھیں کہ گرم جوشی سے پائلٹ کو گلے لگایا اور پُکار اٹھیں ’گریٹ پیپل ٹو فلائی وِد۔‘
پاکستان کی قومی ایئرلائن کو انگریزی میں یہ سلوگن کرکٹ مبصر اور مصنف عمر قریشی نے دیا تھا۔ یہی نعرہ صحافی اور شاعر فیض احمد فیض نے اُردو میں یوں لکھا: ’باکمال لوگ، لاجواب سروس‘۔
جیکولین کینیڈی نے نہ صرف پی آئی اے کے اس دعوے پر مہر ثبت کر دی بلکہ انڈیا کے نو اور پاکستان کے پانچ  دنوں کے خیر سگالی دورے کے بعد امریکا واپسی سے پہلے برطانیہ میں اُترتے ہوئے اپنے آٹوگراف کے ساتھ جہازکے کپتان ایم ایم صالح جی کو ’نیک خواہشات کے ساتھ‘ اپنی تصویر بھی دی۔
یہ ایک ایسی ریاستی ایئر لائن کا سنہرا دور تھا جس نے مختصر عرصے ہی میں دنیا میں اپنا نام اور مقام پیدا کر لیا تھا۔
لیکن وہی ایئر لائن پھر ایسے زوال کا شکار ہوئی کہ ایک جانب اس پر یورپ سفر کرنے پر پابندی لگی تو دوسری جانب مالی خسارہ اس حد تک بڑھ گیا کہ حکومت پاکستان نے اسے نیلام کرنے کا سوچا تو ایک ہی بولی لگی اور وہ بھی 85 ارب روپے کی کم از کم متوقع قیمت کے مقابلے میں صرف 10 ارب روپے کی ، یعنی اس کا تقریباً 12 فیصد حصہ۔
پی آئی اے اپنے سنہرے دور میں کیسی تھی اور ایک نئے ملک کی ریاستی ایئر لائن نے اپنا نام کیسے بنایا؟
اس تحریر میں بی بی سی نے پاکستان انٹرنیشنل ایئرلائن کی تاریخ کا جائزہ لیا ہے تاہم یہ تحریر پی آئی اے کی مکمل تاریخ نہیں بلکہ اس میں صرف اُن عوامل کا جائزہ لیا گیا ہے، جن کی بدولت یہ عالمی شہرت یافتہ ایئر لائن بنی۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
بانی پاکستان محمد علی جناح کی ہدایت پر تقسیم برصغیر سے چند ماہ پہلے بننے والی ایک نجی ایئر لائن ’اورینٹ ایئر ویز‘ کا 1950 کی دہائی کے ابتدائی برسوں میں پی آئی اے سے پہلے اشتراک اور پھر انضمام ہوا۔
یہ  دہائی ابھی آدھی بھی نہیں گزری تھی جب پی آئی اے نے تب پاکستان کے دارالحکومت کراچی اور مشرقی پاکستان (موجودہ بنگلہ دیش) کے شہر ڈھاکہ کے درمیان سروس شروع کی۔
ہوا بازی کے مؤرخ مورِس وِکسٹیڈ کے مضمون ’سروائول تھرو ایڈورسٹی‘ کے مطابق اس سے پہلے پاکستان کے مشرقی اور مغربی حصوں میں 2,253 کلومیٹر کا سفر صرف انڈیا کے راستے ممکنہ طور پر خطرناک تین دن کے ریل کے سفر یا پھر سیلون (سری لنکا) کے راستے ایک ہفتے میں سمندری جہاز سے طے ہوتا تھا۔
سنہ 1955 میں کراچی سے قاہرہ اور پھر روم کے راستے لندن کے لیے بین الاقوامی سروس کی ابتدا ہوئی۔ اورینٹ ایئر ویز کا پی آئی اے سے انضمام اس سے ایک ماہ بعد ہوا اور ظفرالاحسن پاکستان کی قومی ایئر لائن کے پہلے منتظم مقرر ہوئے۔
سید اصغر اور ڈاکٹر حسن محسن کے نیشنل ڈیفینس یونیورسٹی کے جریدے میں چھپنے والے مضمون ’پی آئی اے – اے کیس سٹڈی‘ کے مطابق ’معاشی طور پر اہم، کراچی میں پی آئی اے کے مرکزی دفتر کا قیام ظفرالاحسن کی سوچ کا نتیجہ تھا۔ گلگت کے لیے پروازوں کی شروعات اور 1956 میں انجن ٹیسٹ بیڈ کے ساتھ ریڈیو اور ایئر فریم ورکشاپس کا قیام اور بہترین جہازوں کا حصول بھی ان کے دور کے بڑے کام تھے۔‘
ایئر کموڈور ملک نور خان نے سنہ 1959 میں پی آئی اے کی قیادت سنبھالی۔ پی آئی اے کے ایک سابق اعلیٰ عہدیدار ارشاد غنی کا کہنا ہے کہ 1959 سے ہی وہ دور شروع ہوا جسے اکثر پی آئی اے کا گولڈن ایرا (یعنی سنہری دور) کہا جاتا ہے۔
بی بی سی کے ساتھ گفتگو میں 1978 سے 2013 تک فلائٹ آپریشنز، آئی ٹی، کارپوریٹ پلاننگ اور مارکیٹنگ کے شعبوں میں اہم ذمہ داریاں نبھانے والے ارشاد غنی نے بتایا کہ اس عرصے میں پی آئی اے نے بے پناہ ترقی کی۔
’سنہ 1960 میں ڈھاکہ، کراچی اور لندن کے درمیان پہلی بار بوئنگ 707 سے فلائٹ شروع کی گئی۔ پی آئی اے ایشیا کی پہلی ایئر لائن تھی جس نے جیٹ ایئرکرافٹ آپریٹ کیا۔ مشرقی پاکستان میں ہیلی کاپٹر سروس کے ذریعے چھوٹے شہروں کو ڈھاکہ کے ساتھ منسلک کیا گیا۔ مغربی پاکستان میں بھی سات، آٹھ چھوٹے سٹیشنز کو بڑے شہروں کے ساتھ جوڑا گیا۔‘
انھوں نے بتایا کہ ’سنہ 1962 میں پی آئی اے نے نیویارک کے لیے فلائٹ شروع کی، جس کے بعد دنیا بھر میں اس کی پہچان بڑھ گئی۔‘
اسی دور میں پی آئی اے کے دو پائلٹس، کیپٹن عبداللہ بیگ اور کیپٹن غیور بیگ نے لندن سے کراچی کی پرواز میں چھ گھنٹے 43 منٹ اور 55 سیکنڈ میں عالمی ریکارڈ قائم کیا، جو آج تک قائم ہے۔
سنہ 1965 کی انڈیا، پاکستان جنگ سے کچھ عرصہ قبل، نور خان کو ایئر فورس اور ایئر مارشل اصغر خان کو پی آئی اے کا سربراہ بنا دیا گیا۔
اصغر خان ہی کے دور میں پی آئی اے کے کیبن کریو یعنی عملے کا یونیفارم عالمی شہرت یافتہ فرانسیسی ڈیزائنر پیئر کارڈین نے تیار کیا۔ یہ ڈیزائن پاکستان میں فیشن پر خوب اثرانداز ہوا۔
سمین خان نے ’ڈان‘ میں چھپنے والے اپنے ایک مضمون میں لکھا ہے کہ لمبے کرتے کی جگہ مِنی ٹیونک نے لے لی۔چوڑے پائنچوں والی شلوار کی جگہ روایتی ’آڑا پاجامہ‘ کی طرز پر بنائے گئے پاجامے نے لے لی جسے ’پی آئی اے پاجامہ‘ کا نام دیا گیا۔ خوبصورت کاؤل دوپٹہ پہننے اور سنبھالنے میں آسان تھا۔ آج بھی کارڈن کا دوپٹہ پی آئی اے یونیفارم کا لازمی حصہ ہے۔
سمین خان بیگم امینہ اصغر خان کے حوالے سے لکھتی ہیں کہ ’بیگم کلثوم سیف اللہ، بیگم عبدالقادر اور کچھ دیگر خواتین، ڈیزائن کی منظوری کے لیے کمیٹی میں شامل تھیں۔ میرے شوہر نے مجھے بھی کمیٹی میں رکھا۔ خواجہ شہاب الدین (وزیر اطلاعات و نشریات) بھی موجود تھے۔ ہم نے مختلف ڈیزائنرز کے بہت سے ڈیزائن دیکھے اور کچھ اچھے تھے لیکن کارڈن کا ڈیزائن سب سے اچھا تھا اور اسے منتخب کیا گیا۔ کارڈن کا خیال تھا کہ پاجامہ شلوار سے بہتر ہے۔ ان کے خیال میں جوتے بھی شلوار کے بجائے پاجامہ پر بہتر لگتے ہیں۔‘
’یقیناً تنقید بھی ہوئی۔ کچھ نے اسے پسند کیا ،کچھ نے نہیں کیا۔ جب آخرکار یونیفارم بنا اور پہنا گیا تو شہاب الدین نے میرے شوہر سے کہا کہ مجھے یہ بالکل پسند نہیں۔ میرے شوہر نے جواب دیا کہ ٹھیک ہے، آپ کو اسے پہننا بھی نہیں۔‘
ارشاد غنی کا کہنا تھا جب 1971 میں مشرقی پاکستان بنگلہ دیش بنا تو بعض لوگوں کا خیال تھا کہ پی آئی اے بھی آدھی رہ جائے گی ’لیکن حکومتِ پاکستان نے کاروباری شخصیت رفیق سہگل کو پی آئی اے کا انتظام سنبھالنے کی دعوت دی۔ انھوں نے مینیجنگ ڈائریکٹر کا عہدہ سنبھالنے کے بعد اعلان کیا کہ کسی ملازم کو نکالا نہیں جائے گا اور ادارہ مزید ترقی کرے گا اور ایسا ہی ہوا۔‘
’سہگل کے دور میں اور بعد کے ادوار میں پی آئی اے کا بیڑا اور نیٹ ورک بڑھتا رہا۔ 1960 کی دہائی میں بوئنگ 707 آئے، 1970 کی دہائی میں ڈی سی 10، اور بعد میں بوئنگ 747 اور ایئربس اے 300 جیسے جدید طیارے شامل کیے گئے۔ پی آئی اے ایشیا میں بوئنگ 737-300 متعارف کرانے والی پہلی ایئرلائن تھی۔‘
دو سال بعد نور خان کو پھر سے پی آئی اے کی ذمہ داری سونپی گئی۔
ارشاد غنی کے مطابق پی آئی اے نے 1992 تک کے ’سنہری دور‘ میں خطے میں ہوا بازی کے میدان میں سبقت حاصل کی۔ ’ادارے نے اپنی سہولیات خود تیار کیں، جیسے فلائٹ کچن، ٹریننگ سینٹر اور فلائٹ سیمولیٹر، مرمت اور دیکھ بھال کی تمام سہولیات بھی خود فراہم کیں، جس سے پی آئی اے خود کفیل بن گئی۔‘
ارشاد غنی کے مطابق پی آئی اے نے اپنے قیام کے بعد پہلی بار غیر ملکی ایئر لائنز کو تکنیکی اور انتظامی معاونت فراہم کرنا یا طیارے لیز پر دینا شروع کیا۔
ان ایئر لائنز میں ایئر چائنا، ایئر مالٹا، چو سون مین ہینگ (جو آج ایئر کوریوکے نام سے جانی جاتی ہے)، فلپائن ایئر لائنز، صومالی ایئر لائنز اور یمنیہ شامل تھیں۔
’پی آئی اے کے سابق چیف پائلٹ کیپٹن فضل غنی میاں نے دبئی سے کراچی کے لیے ایمریٹس کی پہلی پرواز چلائی۔ پی آئی اے کی ایک ذیلی کمپنی نے متحدہ عرب امارات میں ہوٹل مینجمنٹ کی خدمات فراہم کرنا بھی شروع کیں۔‘
ارشاد غنی کہتے ہیں کہ پی آئی اے نان کمیونسٹ دنیا کی پہلی ایئرلائن تھی جس نے چین کے لیے کمرشل پروازیں شروع کیں۔
’پی آئی اے نے چین جانے کے لیے پہلے سے موجود روایتی راستوں کو ترک کر کے ایک نیا اور مختصر راستہ، قراقرم کے اوپر سے تخلیق کیا اور وہاں سے پروازوں کا آغاز کیا۔ پی آئی اے پہلی ایئر لائن تھی جس نے بین الاقوامی راستوں پر دورانِ پرواز فلمیں دکھانے کا سلسلہ شروع کیا۔ اس کے علاوہ، پی آئی اے نے پلینیٹیریئمز بھی بنائے، جو ایک اور انقلابی قدم تھا۔‘
اُن کے مطابق اس دور میں پی آئی اے کا نیٹ ورک ٹوکیو سے نیویارک اور افریقہ سے یورپ تک پھیلا ہوا تھا جس نے پاکستان کے سفارتی تعلقات کو بہتر بنانے میں مدد کی اور دنیا بھر میں پاکستان کا نام روشن کیا۔
فرائڈے ٹائمز میں اختر ممونکا نے پی آئی اے کے عروج و زوال پر اپنی تحریر میں لکھا  کہ ’پی آئی اے نے خلیجی ممالک میں بڑھتی ہوئی لیبر مارکیٹ سے فائدہ اٹھایا اور آمدنی میں غیر معمولی اضافہ کیا۔‘
’1978 میں پی آئی اے انویسٹمنٹ لمیٹڈ کے قیام کے ساتھ، روزویلٹ ہوٹل نیویارک، پیرس میں ہوٹل سکرائب اور دیگر مشہور ہوٹلوں میں سرمایہ کاری کی گئی۔ ہوٹل انٹرکانٹیننٹل کی چین کی تعمیر کا سہرا بھی ان ہی کے سر ہے۔ پین ایم کے ساتھ مل کر یہ فائیو سٹار ہوٹل کراچی، ڈھاکہ، لاہور، راولپنڈی اور پشاور میں بنائے گئے تھے۔‘
’پی آئی اے  کی  ڈیوٹی فری اشیا کا معیار اور قیمتیں لاجواب تھیں۔ پی آئی اے کے کیلنڈر کی اتنی طلب ہوتی تھی کہ یہ  دوگنا چھاپنے کے باوجود پوری نہیں ہوتی تھی۔‘
فرائڈے ٹائمز میں اختر ممونکا نے پی آئی اے کے عروج و زوال پر اپنی تحریر میں لکھا کہ ’نور خان مسافروں کے تبصرے خود پڑھتے اور ہر ایک کا دستخط شدہ جواب بھیجتے۔‘
سمیر طارق ’ایکسپریس ٹریبیون‘ اخبار میں اپنے ایک مضمون میں لکھتے ہیں کہ ان کے والد ٹریول اور ایئر لائن انڈسٹری کا حصہ تھے  اور ان کے مطابق نور خان اکثر رات یا صبح کے وقت سرپرائز چیک کرتے اور صرف ہوائی جہاز کے حالات ہی نہیں بلکہ عملے کے یونیفارم کی صفائی اور چیک اِن کاؤنٹرز کی حالت بھی ذاتی طور پر چیک کرتے تھے۔
نور خان کے انقلابی اقدامات کی بدولت پی آئی اے ایک بین الاقوامی معیار کی ایئرلائن بن  گئی، جو پاکستان کے لیے فخر کا باعث تھی۔
محمد اختر ممونکا کے مطابق نور خان نے دلیرانہ فیصلے کیے اور پی آئی اے کو ایشیا کی صفِ اول کی ایئر لائن اور دنیا کی پانچ بہترین ایئر لائنز میں شامل کر دیا
محمد مشہود تاجور پی آئی اے کے ساتھ 35 سال تک وابستگی میں جنرل منیجرکے عہدے تک پہنچے اور پی آئی اے کے ترجمان بھی  رہے ہیں۔
انھوں نے بی بی سی کو بتایا کہ پی آئی اے نے اپنی کامیابیوں اور خدمات سے قومی بلکہ بین الاقوامی سطح پر بھی اپنی ساکھ بنائی۔
’جہاں پاکستان کے سفارتی مشنز موجود تھے، وہاں پی آئی اے ان کی معاونت کرتی تھی اور جہاں سفارتی مشنز موجود نہیں تھے، وہاں پی آئی اے کی موجودگی نے پاکستان کے لیے بہت سی سہولیات فراہم کیں۔ یوں یہ ادارہ کئی ممالک میں پاکستان کے غیر رسمی سفیر کے طور پر اپنی خدمات انجام دیتا رہا۔‘
ان دنوں پی آئی اے کے اشتہاری الفاظ تھے کہ ’ہر ساتویں منٹ میں پی آئی اے کی ایک پرواز دنیا کے کسی نہ کسی مقام پر اُترتی یا روانہ ہوتی ہے۔‘
تاجور کے مطابق ’سنہ 2000 کی دہائی کے ابتدائی برسوں میں پی آئی اے کی انجینئرنگ کی مہارت کو تسلیم کرتے ہوئے بوئنگ، ایئربس اور جنرل الیکٹرک نے اپنے طیاروں کے پرزے تیار کرنے کے لیے پی آئی اے کو آرڈرز دیے، جو اس کی تکنیکی صلاحیتوں کی عالمی سطح پر پذیرائی کا مظہر ہے۔‘
اپنی سنہری تاریخ کے دوران پی آئی اے نے حفاظت کا ایک شاندار ریکارڈ برقرار رکھا۔ یہ 2005 میں **IOSA** (IATA آپریشنل سیفٹی آڈٹ) میں کوالیفائی کرنے والی خطے کی پہلی ایئر لائن تھی، جو اس کی حفاظت اور آپریشنل معیار کا بڑا اعتراف ہے۔

### Article 207 ###
پاکستان نے اپنے قومی خلائی پروگرام میں ایک اور اہم پیش رفت کرتے ہوئے اپنا دوسرا مقامی ارتھ آبزرویشن سیٹلائٹ کامیابی سے خلا میں بھیجنے کا اعلان کیا ہے۔
یہ لانچ چین کے صوبہ گوانگ ڈونگ میں واقع یانگ جیانگ سی شور لانچنگ سینٹر سے کی گئی، جہاں سے ایک آف شور مشن کے دوران پاکستان کے سیٹلائٹ سمیت چھ دیگر سیٹلائٹس بھی مدار میں بھیجے گئے۔
یہ سیٹلائٹ پاکستان کے قومی خلائی ادارے اسپیس اینڈ اپر ایٹماسفیر ریسرچ کمیشن یعنی سپارکو نے تیار کیا ہے۔
حکام کے مطابق یہ ملک کی زمین کے مشاہدے (ارتھ آبزرویشن) اور ہائی ریزولوشن امیجنگ کی صلاحیتوں میں نمایاں اضافہ کرے گا۔
بی بی سی اردو سے گفتگو میں منصوبے سے وابستہ سینیئر انجینئر حامد زبیر وڑائچ نے بتایا کہ ’یہ ایک ہائی ریزولوشن ریموٹ سینسنگ سیٹلائٹ ہے، یعنی زمین کے مشاہدے کی صلاحیت سے لیس سیٹلائیٹ۔ پاکستان کا یہ چھٹا ریموٹ سینسنگ سیٹلائٹ ہے اور تیسرا مقامی سیٹلائٹ ہے جس کا ڈیزائن اور ڈویلپمنٹ پاکستان میں ہوا ہے۔‘
سپارکو حکام کے مطابق یہ سیٹلائٹ خلا سے زمین کی نہایت واضح تصاویر حاصل کرتا ہے۔ ان تصاویر کی مدد سے زمین کے مختلف حصوں میں ہونے والی تبدیلیوں کا تجزیہ کیا جا سکتا ہے  چاہے وہ زرعی زمین ہو، دریا ہوں، گلیشیئرز ہوں یا شہری علاقے۔
سپارکو حکام کے مطابق EO-2 قومی ترقیاتی منصوبہ بندی، قدرتی وسائل کے انتظام، ماحولیاتی نگرانی اور شہری پھیلاؤ کی مانیٹرنگ کے لیے اہم ڈیٹا فراہم کرے گا۔
انجینئر حامد زبیر وڑائچ نے بتایا کہ ’اس سیٹلائیٹ کا بنیادی مقصد زمین کے مشاہدے میں بہتری لانا ہے۔ اس سے آبادی کی میپنگ، منصوبہ بندی، سیلاب کی پیشگی وارننگ، گلیشیئرز کی نگرانی اور فصلوں کی مانیٹرنگ کی جا سکے گی۔ یہ سول ایپلیکیشنز میں پاکستان کے لیے بہت فائدہ مند ہوگا۔‘
سپارکو کے مطابق ’EO-2 کی شمولیت سے پاکستان کے سیٹلائٹ فلیٹ میں اضافہ ہوا ہے، جس سے ارتھ آبزرویشن ڈیٹا کی تسلسل، کوریج اور درستگی میں نمایاں بہتری آئے گی۔‘
ای او ٹو (EO-2) زمین سے تقریباً 500 کلومیٹر کی بلندی پر نچلے مدار (لو ارتھ آربٹ) میں گردش کر رہا ہے۔
انجینئر حامد زبیر وڑائچ نے بتایا کہ ’یہ لو ارتھ آبزرویشن سیٹلائٹ ہے، یعنی نچلے مدار میں ہے۔ جو زمین کے روزانہ تقریباً سات چکر لگاتا ہے، لیکن ایک ہی جگہ پر فکس نہیں رہتا، مقام بدلتا رہتا ہے۔‘
یعنی سیٹلائٹ مسلسل زمین کے گرد گردش کرتا ہے اور ہر چکر میں مختلف علاقوں کی تصاویر حاصل کرتا ہے۔
مستقبل کے منصوبوں کے بارے میں انجینئر حامد زبیر وڑائچ کہتے ہیں کہ جتنے زیادہ سیٹلائٹس ہوں گے، اتنی جلدی مختلف علاقوں کی نگرانی ممکن ہوگی۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
یہ سوال سوشل میڈیا پر بھی سامنے آیا کہ اگر سیٹلائٹ مقامی طور پر تیار ہوا تو اسے پاکستان سے کیوں لانچ نہیں کیا گیا؟
حامد زبیر وڑائچ کتے ہیں کہ "سپارکو کے پاس ابھی پاکستان میں لانچ پیڈ موجود نہیں ہے۔ اس ٹیکنالوجی پر کام جاری ہے، لیکن فی الحال یہ سہولت دستیاب نہیں۔"
پاکستان کے نائب وزیر اعظم اور وزیر خارجہ اسحاق ڈار نے چین اور پاکستان خلائی تعاون کو تاریخی قرار دیا ہے اور سوشل میڈیا پلیٹ فارم ایکس پر اپنے پیغام میں کہا ہے کہ وہ پوری پاکستانی قوم کو پاکستان کے جدید ارتھ آبزرویشن سیٹلائٹ PRSC-EO2 کی کامیاب لانچنگ کے تاریخی سنگِ میل پر مبارکباد پیش کرتے ہیں ، جو عوامی جمہوریہ چین کے تعاون سے مکمل ہوئی۔
اسحاق ڈار کے بقول ’یہ کامیابی پاکستان کی قومی خلائی صلاحیتوں کو مضبوط بنانے اور تکنیکی خود انحصاری کو فروغ دینے میں مسلسل پیش رفت کی عکاسی کرتی ہے۔‘
چینی حکام نے بھی اس لانچ کو دوطرفہ تعلقات کی علامت قرار دیا، چین کے صحافی اور تجزیہ کار شین شیوی Shen Shiwei  نے دعویٰ کیا ہے کہ ایک سینئر پاکستانی وزیر نے ان سے گفتگو میں کہا کہ چین اور پاکستان کے درمیان ’آل ویدر اسٹریٹیجک کوآپریٹو پارٹنرشپ آسمانوں سے بھی بلند ہے۔‘
شین شی وی، جو چین کی سیاست اور معیشت پر تبصرہ کرتے ہیں، نے سوشل میڈیا پلیٹ فارم ایکس (سابقہ ٹوئٹر) پر اپنے بیان میں کہا کہ انھوں نے چین اور پاکستان کے درمیان خلائی تعاون کو قریب سے دیکھا ہے۔
سپارکو حکام کے مطابق EO-2 کی متوقع عمر تقریباً سات سال ہے۔ سپارکو کے انجینئر حامد زبیر وڑائچ نے بتایا کہ لانچ کے بعد سیٹلائٹ فوراً مکمل طور پر فعال نہیں ہوتا۔ ایک ابتدائی مرحلہ آتا ہے جسے 'کمیشننگ' کہا جاتا ہے۔
’یہ مدار میں پہنچ چکا ہے، ابھی کمیشننگ کا مرحلہ جاری ہے۔ اس میں اِن-آربٹ ٹیسٹنگ کی جاتی ہے۔ ایک دو دن میں ابتدائی نتائج آنا شروع ہو جائیں گے۔‘
اس مرحلے میں سیٹلائٹ کے تمام آلات، سینسرز اور مواصلاتی نظام کو خلا میں جانچا جاتا ہے تاکہ یہ یقینی بنایا جا سکے کہ وہ درست طریقے سے کام کر رہے ہیں۔
انجینئر حامد زبیر وڑائچ  نے بتایا کہ اگرچہ لانچ چین سے ہوئی، لیکن سیٹلائٹ کا مکمل آپریشن پاکستان سے کیا جائے گا۔

### Article 208 ###
انڈیا کے آرمی چیف کا کہنا ہے کہ گذشتہ برس مئی میں پاکستان کے ساتھ فوجی کشیدگی کے دوران انڈیا نے پاکستان میں ’دہشتگردی کے اہداف پر 22 منٹ تک حملے کیے جس سے پاکستان میں افراتفری پھیل گئی تھی۔‘
منگل کے روز انڈین فوج کی سالانہ پریس کانفرنس کے دوران جنرل اوپیندر دویدی نے کہا کہ مئی 2025 کے دوران پاکستان کے خلاف شروع کیا گیا ’آپریشن سندور اب بھی جاری ہے۔‘
انھوں نے گذشتہ سال دونوں ممالک کی ایک دوسرے کے خلاف کارروائیوں کو یاد کرتے ہوئے کہا کہ انڈین حملے کے بعد ’ان (پاکستان) کا فیصلہ لینے کا سائیکل بالکل ہل گیا تھا اور انھیں سمجھنے میں وقت لگا۔‘
جنرل اوپیندر دویدی نے دعویٰ کیا کہ ’اس طرف اتنی افراتفری مچی ہوئی تھی کہ انھیں سمجھ نہیں آ رہا تھا کہ کیا کارروائی ہو رہی ہے۔‘
تاہم انڈین آرمی چیف نے یہ بھی کہا کہ ’ہم لڑائی کو آگے نہیں بڑھانا چاہتے تھے کیونکہ ہم نے اپنا سیاسی و فوجی مقصد حاصل کر لیا تھا۔‘
اس پونے دو گھنٹے طویل پریس کانفرنس کے دوران انھوں نے کئی موضوعات پر بات کی تاہم ان کی ابتدائی بریفنگ میں جہاں ’آپریشن سندور‘ کا ذکر کیا گیا وہیں سوال جواب کے سیشن میں زیادہ تر سوال بھی پاکستان اور مئی 2025 کی لڑائی کے بارے میں ہی تھے۔
تاحال پاکستان کی جانب سے جنرل دویدی کے دعوؤں پر تبصرہ نہیں کیا گیا ہے تاہم پاکستانی دفتر خارجہ ماضی میں ان کے اسی نوعیت کے بیانات کی تردید کر چکا ہے۔
یاد رہے کہ انڈیا کے زیر انتظام کشمیر کے مشہور سیاحتی مقام پہلگام میں گذشتہ سال اپریل میں سیاحوں پر ہونے والے حملے میں 26 افراد ہلاک ہو گئے تھے۔
انڈیا نے ان حملوں میں پاکستان کے ملوث ہونے کا الزام عائد کیا تھا جبکہ پاکستان کی جانب سے اس کی سختی سے تردید کی جاتی رہی ہے۔
اسی تناظر میں مئی کے اوائل میں انڈیا اور پاکستان کے بیچ فضائی جھڑپیں بھی ہوئی تھیں۔ انڈیا نے پاکستان کے خلاف اپنے حملوں کو ’آپریشن سندور‘ کا نام دیا تھا جبکہ پاکستان نے انڈیا کے خلاف جوابی کارروائی کو آپریشن ’بنیان مرصوص‘ کا نام دیا تھا۔
ان جھڑپوں کے دوران پاکستان اور انڈیا کی جانب سے ایک دوسرے کے لڑاکا طیارے گرانے، میزائل داغنے اور دیگر نقصانات سے متعلق متعدد دعوے بھی کیے گئے تھے، جن کی ابھی تک آزادانہ طور پر تصدیق نہیں ہو سکی۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
منگل کے روز اپنی پریس کانفرنس میں انڈین آرمی چیف نے کہا کہ آپریشن سندور بدستور جاری ہے اور آئندہ کسی بھی کارروائی کا بھرپور جواب دیا جائے گا۔
انڈین آرمی چیف جنرل اوپیندر دویدی  نے کہا کہ آپریشن سندور واضح سیاسی ہدایات اور مکمل آزادی کے تحت عمل یا ردعمل کی اجازت کے ساتھ تینوں افواج کے بہترین اشتراک کی مثال ہے۔
انھوں نے کہا کہ میں اس آپریشن کے لیے قومی سطح پر تمام شراکت داروں کے فعال کردار کا اعتراف کرتا ہوں۔
انھوں نے یہ بھی کہا کہ گذشتہ برس 10 مئی کے بعد مغربی سرحد اور جموں و کشمیر میں صورتحال حساس ضرور ہے مگر قابو میں ہے۔
انھوں نے دعویٰ کیا کہ گذشتہ برس 31 مسلح افراد کو ہلاک کیا گیا جن میں سے 65 فیصد کا تعلق پاکستان سے تھا اور ان میں پہلگام حملے کے تین ملزم بھی شامل تھے۔
انڈین فوج کے سربراہ نے مزید دعویٰ کیا کہ کشمیر میں مقامی شدت پسندوں کی تعداد بہت کم ہے اور نئی بھرتیاں بھی تقریباً ختم ہو چکی ہیں۔
تاہم سوال جواب کے سیشن کے دوران ایک سوال کے جواب میں انڈین آرمی چیف نے کہا کہ ان کی معلومات کے مطابق آٹھ دہشتگرد کیمپ ابھی بھی متحرک ہیں، جن میں سے دو انٹرنیشنل باؤنڈری کی مخالف سمت جبکہ باقی ایل سی کی مخالف سمت پر واقع ہیں۔
’ہم ان پر نظر رکھے ہوئے ہیں اور اگر دوبارہ کوئی ایسی حرکت ہوئی، تو ہمارا جو ارادہ ہے ہم اس کو ضرور انجام دیں گے۔‘
انڈین فوج کے سربراہ جنرل اوپیندر دویدی کا کہنا ہے کہ آپریشن سندور کے بعد دہشت گردوں کی سرگرمیوں میں نمایاں کمی آئی ہے۔
ایک سوال کا جواب دیتے ہوئے انڈین آرمی چیف نے کہا کہ ’اس کا یہ مطلب نہیں کہ ہم نے جموں و کشمیر میں اپنی موجودگی کو کم کر دیا یا وہاں سے کوئی فوجی واپس بلا لیے ہیں بلکہ ہم نے اتنا ہی دباؤ برقرار رکھا ہوا ہے۔‘
جنرل اوپیندر دویدی نے مزید کہا کہ ’ہماری معلومات کے مطابق مغربی جانب کے کیمپوں میں آٹھ کیمپ ابھی بھی وہاں فعال ہیں، ایسا لگتا ہے کہ تقریباً 100 سے 150 لوگ ابھی بھی وہاں موجود ہیں۔‘
انھوں نے یہ بھی کہا کہ پاکستان ان لوگوں کی حمایت کر رہا ہے جو بنیاد پرستی کو فروغ دیتے ہیں اور لوگوں کو یہاں آنے کی ترغیب دیتے ہیں۔
انڈین فوج کے سربراہ جنرل نے مزید کہا کہ لائن آف کنٹرول پر ہم مکمل طور پر الرٹ ہیں کیونکہ آپریشن سندور اب بھی جاری ہے۔
انڈین آرمی چیف نے پریس کانفرنس میں یہ بھی کہا کہ انڈیا نے پاکستان کو بتا دیا ہے کہ ملک میں مبینہ ڈرون دخل اندازی ’ناقابل قبول‘ ہے۔
یاد رہے کہ انڈین فوجیوں نے مبینہ طور پر 11 سے 12 جنوری کے درمیان انڈین ریاست راجستھان کے ضلع جیسلمیر اور انڈیا کے زیر انتظام کشمیر میں سرحد کے ساتھ پاکستان سے مشتبہ ڈرون کی نقل و حرکت کو دیکھا۔
انڈین سیکورٹی فورسز نے اس کے بعد متعلقہ علاقوں میں سرچ آپریشن بھی کیا۔
اسی حوالے سے ایک سوال کا جواب دیتے ہوئے جنرل اوپیندر دویدی نے کہا کہ ان کے خیال میں یہ دفاعی مقاصد کے لیے استعمال ہونے والے ڈرون تھے جو یہ دیکھنے کی کوشش  کر رہے تھے کہ آیا ان کے خلاف کوئی کارروائی ہو رہی ہے۔
’یہ بھی ممکن ہے کہ وہ یہ بھی دیکھنا چاہتے ہوں کہ کیا انڈین فوج میں کوئی کمی یا خامی ہے، جس کے ذریعے وہ دہشت گردوں کو بھیج سکتے ہیں۔ میرے خیال میں انھیں منفی ردعمل ملا ہو گا۔‘
انڈین فوج کے سربراہ نے مزید کہا کہ انھوں نے دیکھ لیا ہو گا کہ ایسی کوئی جگہ یا کمی نہیں جہاں سے وہ انھیں (عسکریت پسندوں) کو بھیج سکیں۔
تاہم جنرل اوپیندر دویدی نے واضح کیا کہ اس حوالے سے پاکستان کو پیغام بھیج دیا گیا ہے۔
’آج ڈی جی ایم او بات چیت میں ہم نے اس بارے میں بات کی اور انھیں بتایا کہ یہ ناقابل قبول ہے لہذا اسے کنٹرول کیا جائے۔ یہ پیغام انھیں پہنچا دیا گیا ہے۔‘
انڈین آرمی چیف نے اپنی پریس کانفرنس کے دوران یہ بھی واضح کیا کہ مئی میں پاکستان کے ساتھ تنازع کے دوران جوہری ہتھیاروں کے حوالے سے کوئی بات نہیں ہوئی تھی۔
انھوں نے بتایا کہ ’ڈی جی ایم او بات چیت میں جوہری ہتھیاروں کے اوپر کوئی بھی بات نہیں ہوئی تھی اور پاکستان میں جوہری دھمکیاں سیاسی یا مقامی لوگوں کی سطح پر دی جا رہی تھی لیکن فوج کی جانب سے ایسی کوئی چیز نہیں آئی تھی۔‘
انھوں نے مزید بتایا کہ 88 گھنٹے جاری رہنے والی کشیدگی میں فوج کی موبلائزیشن کو یہ مدنظر رکھتے ہوئے کیا گیا تھا کہ اگر پاکستان نے کوئی بھی ایسی غلطی کی، جس میں ہمیں گراؤنڈ آپریشن شروع کرنے کے لیے مجبور ہونا پڑا تو ہم نے پوری تیاری کر رکھی تھی۔
جنرل اوپیندر دویدی نے یہ بھی واضح کیا کہ سنہ 2025 میں پاکستان اور انڈیا کے درمیان سیز فائر کی 139 خلاف ورزیاں ریکارڈ کی گئیں، جن میں سے 124 آپریشن سندور کے دوران ہوئیں۔

### Article 209 ###
عالمی سطح پر حکومتوں میں کرپشن پر نظر رکھنے والی غیر سرکاری تنظیم ٹرانسپرنسی انٹرنیشنل پاکستان نے حال ہی میں پاکستان کے حوالے سے ایک قومی کرپشن پرسیپشن سروے جاری کیا ہے جس کے بہت سے نتائج میں سے ایک یہ ہے کہ ’رواں برس 66 فیصد شہریوں نے کہا ہے کہ انھیں گذشتہ 12 ماہ کے دوران عوامی سہولیات کے حصول کے لیے رشوت نہیں دینا پڑی۔‘
تاہم ساتھ ہی ٹرانسپرینسی انٹرنیشنل پاکستان نے اپنی رپورٹ میں یہ بھی کہا ہے کہ سروے کا حصہ بننے والے 77 فیصد افراد نے کہا ہے کہ ’وہ کرپشن کا سد باب کرنے کی حکومتی کوششوں سے مطمئن نہیں ہیں۔‘
خیال رہے کہ ٹرانسپیرینسی انٹرنیشنل پاکستان یعنی ٹی آئی پی نے سروے کے لیے ایک مخصوص تعداد میں پاکستانی شہریوں کا نمونہ لیا جس میں ان سے عوامی سہولیات فراہم کرنے والے لگ بھگ نو اداروں میں کرپشن کے حوالے سے رائے جانی گئی ہے۔
ٹی آئی پی سروے کے مطابق قومی سطح پر لوگوں کی اکثریت یعنی 24 فیصد افراد یہ تاثر رکھتے ہیں کہ پاکستان میں پولیس کے محکمے میں سب سے زیادہ کرپشن پائی جاتی ہے۔ صوبائی سطح پر صوبہ پنجاب میں پولیس کے حوالے سے یہ تاثر سب سے زیادہ یعنی 34 فیصد افراد کا ہے۔
پاکستان کے وزیراعظم شہباز شریف نے ایک بیان میں اپنی حکومت کی طرف سے ٹی آئی پی کی سرورے رپورٹ پر اطمینان کا اظہار کیا ہے۔
شہباز شریف نے اپنے بیان میں کہا ہے کہ ’سروے کے مطابق عوام کی بڑی تعداد نے یہ رائے دی ہے کہ ہماری حکومت کے دوران انھیں کرپشن کا سامنا نہیں کرنا پڑا۔ عوام کی یہ رائے کرپشن کے خلاف جنگ اور شفافیت کے فروغ کے حوالے سے ہماری کوششوں کا اعتراف ہے۔‘
تاہم حال ہی میں انٹرنیشنل مانیٹری فنڈ یعنی آئی ایم ایف نے پاکستان حکومت کی درخواست پر گورننس اینڈ کرپشن ڈائیگناسٹکس اسسیسمنٹ رپورٹ شائع کی ہے جس میں عالمی مالیاتی ادارے نےکہا ہے کہ پاکستان کے تمام ریاستی اداروں کو کرپشن کے چیلنج کا سامنا ہے۔
آئی ایم ایف کی رپورٹ نے اس کی بنیادی وجہ ریاستی اداروں میں نظام کی کمزوریاں بتائی ہے۔ ساتھ ہی عالمی مالیاتی ادارے نے تحویز کیا ہے کہ "پاکستان کو پالیسی سازی میں شفافیت اور احتساب کے عمل کو بڑھانے کی ضرورت ہے۔"
تو سوال یہ ہے کہ ٹی آئی پی کے حالیہ سروے کی بنیاد پر کرپشن میں کمی کے حکومتی دعوے کو کس حد تک درست مانا جا سکتا ہے۔ اور کیا اس سروے کو از خود کرپشن ماپنے کے معتبر پیمانے کے طور پر دیکھا جا سکتا ہے۔
اس سے قبل ایک نظر ڈالتے ہیں کہ سروے میں دیگر کیا نتائج سامنے آئے ہیں۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
ٹرانسپیرنسی انٹرنیشنل پاکستان کے سروے کا حصہ بننے والے لوگوں کی رائے میں پاکستان میں پولیس کا محکمہ سب سے زیادہ کرپٹ ہے جبکہ ٹینڈر اور پروکیورمنٹ کے ادارے میں دوسرے نمبر پر سب سے زیادہ کرپشن پائی جاتی ہے۔
سروے میں شامل ہونے والے افراد کے مطابق پاکستان میں عدلیہ تیسرے نمبر پر سب سے زیادہ کرپٹ ادارہ ہے۔ اسی سروے کے سیمپل افراد میں 59 فیصد یہ سمجھتے ہیں کہ صوبائی حکومتیں زیادہ کرپٹ ہیں۔
جہاں 66 فیصد افراد نے یہ کہا ہے کہ انھیں گذشتہ ایک برس کے دوران عوامی سہولیات کے حصول کے لیے رشوت دینا نہیں پڑی وہیں صوبہ سندھ میں 46 فیصد افراد نے یہ کہا کہ انھیں عوامی سہولیات کے حصول کے لیے رشوت دینا پڑی۔ صوبہ پنجاب میں یہ شرح 39 فیصد رہی۔
سروے کے مطابق 57 فیصد افراد نے یہ کہا ہے کہ گذشتہ ایک سال کے دوران ان کی قوت خرید میں کمی واقع ہوئی ہے۔
صحت کے شعبے میں 38 فیصد افراد نے ہسپتالوں، 23 فیصد نے ڈاکٹروں جبکہ 21 فیصد نے ادویات بنانے والی کمپنیوں کو کرپشن کی آماجگاہ کے طور پر نشاندہی کی ہے۔ سروے کے مطابق 67 فیصد افراد سمجھتے ہیں کہ صحت کے شعبے میں کرپشن براہ راست لوگوں کی زندگیوں کو بڑے پیمانے پر متاثر کرتی ہے۔
ٹی آئی پی کے سروے کے مطابق سیمپل کیے گئے افراد کے مطابق پاکستان میں کرپشن کی تین بڑی وجوہات میں احتساب کے عمل اور شفافیت کا فقدان، معلومات تک رسائی کا محدود ہونا اور کرپشن کے مقدمات میں تاخیر شامل ہیں۔
لاہور یونیورسٹی آف مینیجمنٹ سائنسز میں معلم اور ماہر معیشت علی حسنین نے بی بی سی سے بات کرتے ہوئے بتایا کہ ٹرانسپیرینسی انٹرنیشنل پاکستان کا قومی کرپشن پرسیپشن سروے بنیادی طور پر خلاصہ ہے کہ پاکستانی کرپشن کے بارے میں ایک مخصوص سال کے دوران کیا تاثر رکھتے ہیں۔
’یہ حقیقی کرپشن ماپنے کا پیمانہ نہیں ہے۔ یہ سروے ہمیں قابل اعتماد طریقے سے یہ بتاتا ہے کہ پاکستانی کرپشن کے بارے میں کیا سمجھتے ہیں لیکن یہ خود سے یہ ظاہر نہیں کر سکتا کہ کیا واقعی کرپشن بڑھ رہی ہے یا کم ہو رہی ہے۔‘
علی حسنین کہتے ہیں کہ اس سروے کے حوالے سے طریقہ کار کی بہت سی بندشوں کو سمجھنا ضروری ہے۔ وہ کہتے ہیں کہ اس کے لیے لوگوں کی جو سیمپلنگ کی گئی وہ بلا ترتیب گھروں سے حاصل کرنے کے بجائے مخصوص مقامات پر کی گئی جیسا کہ پارک اور مارکیٹ وغیرہ۔
’جواب دہندگان نے مصدقہ تجربات کے بجائے تاثرات رپورٹ کیے جس کی وجہ سے ان کے جوابات سماجی خواہشات کے دباو یا پھر خبروں میں چلنے والے مسائل کے تابع کہا جا سکتا ہے۔‘ وہ سمجھتے ہیں کہ اس سروے میں تمام قومی محکموں کو برابری کی سطح پر شامل نہیں کیا گیا۔
علی حسنین کا یہ بھی کہنا ہے کہ سالہا سال سے مسلسل سامنے آنے والی بڑی مثالیں وزن رکھتی ہیں تاہم چھوٹے اور باریک فرق کو انتہائی احتیاط سے دیکھنا چاہیے خاص طور پر مختلف اداروں کی رینکنگ میں معمولی سی تبدیلی یا صوبائی سطح پر ہونے والی تبدیلیوں کو دیکھنا چاہیے۔
وہ کہتے ہیں کہ ’مسلسل سامنے آنے والے نتائج کہ پولیس اور ٹینڈر اینڈ پروکیورمنٹ کو سب سے زیادہ کرپشن کے شکار سویلین اداروں کے طور پر دیکھا جاتا ہے معتبر ہے کیونکہ ان کے درمیان فرق بہت بڑا اور مستحکم ہے لیکن دیگر اداروں میں رینک کی چھوٹی سی تبدیلی عددی اعتبار سے زیادہ معنی نہیں رکھتی اور اسے حقیقی تبدیلی نہیں بلکہ سیمپلنگ نوائز یا شور کہا جا سکتا ہے۔‘
ان کا کہنا تھا کہ ’رواں سال کے نتائج عوامی مایوسی کی نشاندہی کرتے ہیں۔‘
علی حسنین کے خیال میں جہاں 66 فیصد جواب دہندگان نے یہ بتایا کہ انھیں عوامی سہولیات کے حصول کے لیے گذشتہ برس رشوت نہیں دینا پڑی وہیں 77 فیصد حکومت کی کرپشن کا سد باب کرنے کی کوششوں سے مطمئن نہیں ہیں۔ ساتھ ہی 78 فیصد یہ سمجھتے ہیں کہ اینٹی کرپشن کے اداروں کو نگرانی کی ضرورت ہے۔ اس لیے وہ سمجھتے ہیں کہ اس رپورٹ کو عوام کی مایوسی اور اداروں میں عدم اعتماد کی تشخیص کے طور پر دیکھنا چاہیے نہ کہ کرپشن کے ماپنے کے سائنسی تجزیے کے طور پر دیکھا جائے۔
ڈاکٹر ساجد امین اسلام آباد کے ادارے سسٹینیبل ڈویلپمنٹ پالیسی انسٹی ٹیوٹ یعنی ایس ڈی پی آئی میں ماہر معیشت ہیں۔ ٹرانسپیرینسی انٹرنیشنل پاکستان کے کرپشن سروے 2025 پر تبصرہ کرتے ہوئے انھوں نے بی بی سی سے بات کی۔
ساجد امین کہتے ہیں کہ اس سروے کو اگر سیدھا سادھا دیکھا جائے تو یہ بات سامنے آ رہی ہے کہ اکثریت کی رائے یہ ہے کہ احتساب اور شفافیت کے نظام کو مضبوط بنانے کی ضرورت ہے۔
’اس کے لیے معلومات تک رسائی ایک انتہائی اہم پہلو ہے۔ یہ وہ ستون ہے جس کے ذریعے شفافیت ممکن بنائی جا سکتی ہے اور شفافیت کے بغیر احتساب ممکن نہیں۔‘
ساجد امین کے خیال میں ’رشوت نہ دیتے کی ضرورت نہ پڑنے‘ کی ایک وجہ یہ بھی ہو سکتی ہے کہ بہت سی سروسز یعنی عوامی سہولیات کو ڈیجیٹلائز کیا گیا ہے یعنی سروس لینے والے اور دینے والے کے درمیان براہ راست رابطے کو ڈیجیٹلائیزیشن کے ذریعے کم کیا گیا ہے۔
’تاہم یہاں جو زیادہ بڑا اور اہم پیغام ہے وہ یہ ہے کہ 77 فیصد افراد ایسے ہیں جو کرپشن کے سد باب کے لیے حکومت کی کوششوں سے مطمئن نہیں ہیں۔‘
ماہر معیشت ساجد امین کہتے ہیں کہ اس کی ایک بڑی وجہ کرپشن کو رپورٹ کرنے کے طریقہ کار کا فقدان ہے۔ وہ تجویز کرتے ہیں کہ حکومت کو ایسی پالیسی سازی کرنے کی ضرورت ہے جس سے کرپش کو رپورٹ کرنے شفاف طریقہ کار وضح کیا جا سکے۔
کرپشن سے متعلق آئی ایم ایف کی رپورٹ میں ریاست پاکستان کے پانچ اہم فنگشنز کا جائزہ لیا گیا تھا کہ جن میں گورننس، مالیاتی شعبے کی نگرانی اور قانون کی عملداری وغیرہ شامل تھے۔
حکومت کی درخواست پر مرتب کی گئی آئی ایم ایف کی رپورٹ میں معلوم ہوا تھا کہ وسیع پیمانے پر ریاستی تسلط کے ساتھ چلنے والی معیشت میں کرپشن کے کئی خطرات موجود ہیں، اداروں کی صلاحیت کمزور ہے جبکہ ریگولیٹری ماحول پیچیدہ ہے۔
اس میں کہا گیا تھا کہ اداروں کی نگرانی کے طریقے اور احتساب کے نظام میں خامیاں ہیں۔ ان سب کی وجہ سے نجی شعبے کو رکاوٹوں کا سامنا ہے اور حکومتی اداروں کی کارکردگی متاثر ہوتی ہے۔
آئی ایم ایف کی رپورٹ میں تجویز دی گئی تھی کہ اداروں اور قوانین کو مضبوط کیا جائے، شفافیت بڑھائی جائے اور معاشی پیداوار اور عوامی اعتماد کی بحالی کے لیے اداروں کے بیچ تعاون بڑھایا جائے۔
ماہر معیشت ساجد امین سمجھتے ہیں کہ ٹی آئی پی کا کرپشن سروے بھی بڑی حد تک آئی ایم ایف کی حالیہ رپورٹ سے مطابقت رکھتا ہے۔
اُن کے خیال میں دونوں میں یہ بات سامنے آ رہی ہے کہ پاکستان کو کرپشن کے خلاف احتساب اور شفافیت کے عمل کو مزید بڑھانا ہو گا۔
’ایک بات جو اس سروے میں بھی دوسرے نمبر پر ہے وہ حکومت کے ٹینڈر اور پروکیورمنٹ کے نظام میں کرپشن کا تاثر ہے جو کافی حد تک آئی ایم ایف کی رپورٹ سے مطابقت رکھتا ہے۔‘
ساجد امین کہتے ہیں کہ پاکستان میں پروکیورمنٹ کے نظام کو ری ویمپ کرنے یا نئے سرے سے ترتیب دینے کی ضرورت ہے۔ وہ کہتے ہیں کہ پاکستان میں وہ ادارے جس کے پاس پروکیورمنٹ کی ذمہ داری ہے ان کے پاس یہ صلاحیت ہی نہیں ہے کہ وہ مارکیٹ میں فیئر پرائسنگ کا اندازہ کر سکیں۔
’اِن اداروں کے اندر مارکیٹ انٹیلیجنس کی صلاحیت قائم کرنا بہت ضروری ہے تاکہ وہ صرف کسی ایک بِڈ (بولی) کو پیسے بچانے کے اعتبار سے تشخیص نہ کریں بلکہ ویلیو فار منی ہونے کا بھی اندازہ کر سکیں۔‘
ساتھ ہی وہ پروکیورمنٹ کے اداروں اور عمل کو جدید خطوط پر استوار کرنے اور ڈیجیٹلائز کرنے کی تجویز بھی دیتے ہیں۔
آئی ایم ایف کی رپورٹ میں بھی اس بات کی نشاندہی کی گئی تھی کہ ریاستی ملکیت میں چلنے والی کمپنیوں کو ترجیح دینے کی حوصلہ شکنی کے لیے پروکیورمنٹ کے سخت قوانین پر عمل کیا جائے۔
ساجد امین کے خیال میں ٹی آئی پی کے سروے سے جو تین بڑے پیغامات سامنے آتے ہیں ان میں وہی نکات ہیں جو آئی ایم ایف کی رپورٹ میں سامنے آ چکے ہیں اور وہ یہ ہیں کہ پاکستان میں کرپشن کے سدباب کے لیے شفافیت کے عمل کو تیز کرنے اور احتساب کو یقینی بنانا ضروری ہے۔
پاکستان کے وزیراعظم شہباز شریف نے ٹرانسپرنسی انٹرنیشنل پاکستان کے کرپشن پرسیپشن سروے 2025 کے بارے میں بیان میں کہا ہے کہ ’عوام کی اکثریت نے معیشت کی بحالی کے لیے حکومتی اقدامات کو کامیاب قرار دیا جو کہ انتہائی خوش آئند ہے۔‘
انھوں نے  کہا کہ یہ رپورٹ حکومت کی جانب سے کی گئی اصلاحات کی کامیابی کا ثبوت ہے۔ ’ہم نے حکومت کے ہر شعبے میں میرٹ اور شفافیت سے بھرپور نظام کے لیے ترجیحی بنیادوں پر کام کیا اور اس حوالے سے مزید کام کر رہے ہیں۔‘
تاہم خیال رہے کہ ماضی میں شہباز شریف کی جماعت پاکستان مسلم لیگ ن حزب اختلاف میں ہوتے ہوئے ٹرانسپرنسی انٹرنیشنل پاکستان کی اسی نوعیت کی ماضی کی رپورٹس کو رد کرتی رہی ہے۔

### Article 210 ###
اتوار کا دن تھا جب خیبر پختونخوا کے ضلع کرک میں واقع ایک گھر کی فون کی گھنٹی بجی۔ فون اُٹھانے والے مفتی امشد علی کے والد تھے۔
بلوچستان کے ضلع نوشکی سے جو شخص فون پر بات کر رہا تھا اس نے امشد علی کے والد کو بتایا کہ: ’آپ کے علاقے کے ایک خطیب صاحب نوشکی میں تھے ان کو اہل خانہ سمیت مار دیا گیا ہے۔‘
مفتی امشد علی کے بھائی محمد ناصر بتاتے ہیں کہ ان کے والد صاحب نے جواب دیا: ’ہمارے علاقے کے تو ایک ہی خطیب ہیں جو نوشکی میں تعینات ہیں اور وہ میرا بیٹا ہے۔‘
محمد ناصر کہتے ہیں کہ اس کے بعد جب نوشکی میں رابطے کیے گئے تو معلوم ہوا کہ ہمارا بھائی، بھابھی اور تین معصوم بچے مسلح گروہ کے حملے میں جان کی بازی ہار گئے ہیں۔
’اس حملے میں بھائی، بھابھی، تین سالہ معصوم انیقہ اور دو بیٹوں عمیر (16) اور طلحہ (14) کی جان چلی گئی، جبکہ ایک بیٹی زخمی ہوئی جو کہ ابھی کوئٹہ میں زیرِعلاج ہے۔‘
بی بی سی کو اس واقعے کے بارے میں بتاتے ہوئے محمد ناصر کی آنکھیں بھر آئیں اور انھوں نے بتایا کہ ان کے بھائی، بھابھی، ایک بھتیجی اور دو بھتیجوں کی موت کی خبر ان کے خاندان پر کسی قیامت کی طرح گزری ہے۔
ناصر کے بھائی امشد علی اور ان کے اہلخانہ گذشتہ سنیچر کو بلوچستان کے نوشکی میں مسلح افراد کے حملے میں ہلاک ہوئے تھے۔
واضح رہے کہ گذشتہ سنیچر کو مسلح افراد نے کوئٹہ، مستونگ، قلات، نوشکی، خاران، دالبندین، تربت، تمپ، گوادر اور پسنی سمیت بعض دیگر علاقوں میں مختلف تنصیبات کو نشانہ بنایا تھا۔
ان حملوں کی ذمہ داری کالعدم علیحدگی پسند تنظیم بلوچستان لبریشن آرمی (بی ایل اے) نے قبول کی ہے۔
بی ایل اے کے سربراہ بشیر زیب کا تعلق بھی اسی ضلع نوشکی سے ہے، جہاں مفتی امشد علی اور ان کے اہلخانہ سمیت متعدد افراد ہلاک ہوئے۔
پاکستانی فوج کے شعبہ تعلقات عامہ آئی ایس پی آر کے مطابق صوبے کے 12 اضلاع میں ہونے والے حملوں میں 36 عام شہری اور 22 سکیورٹی اہلکار ہلاک ہوئے تھے۔
پاکستانی فوج کا دعویٰ ہے کہ اس نے صوبے میں 200 سے زیادہ شدت پسندوں کو بھی ہلاک کیا ہے۔
امشد علی اور ان کے اہلخانہ اور دو ایف سی اہلکاروں کی لاشیں بدھ کو ان کے آبائی شہر کرک پہنچی تھی جہاں ان کی نمازِ جنازہ ادا کر دی گئی ہے۔
محمد ناصر کہتے ہیں کہ وہ خود گوجرانوالہ میں حکیم ہیں جب کہ ان کے بھائی امشد علی نوشکی میں ایف سی ہیڈکوارٹر میں خطیب اور سکول ہیڈ ماسٹر تعینات تھے۔
محمد ناصر کہتے ہیں کہ یہ واقعہ سنیچر کو فجر کی نماز کے بعد پیش آیا تھا اور کرک میں گھر والوں کو اطلاع اتوار کو دی گئی تھی۔
محمد ناصر نے بی بی سی اردو کو بتایا کہ ان کے بھائی کچھ سال پہلے بلوچستان  چلے گئے تھے، جہاں وہ ایف سی میں خطیب تھے اور ایف سی کے ایک سکول کے ہیڈ ماسٹر بھی تھے۔
وہ مزید کہتے ہیں کہ نوشکی میں ایف سی کا ہیڈکواٹر محفوظ مقام سمجھا جا رہا تھا اور یہ توقع بھی نہیں تھی کہ حملہ آور اس ہیڈ کوارٹر میں گھس کرحملہ کر دیں گے اور یہاں موجود خواتین اور بچوں کو بھی نشانہ بنائیں گے۔
بی بی سی نے ایف سی کے ہیڈکوارٹر پر حملے کے حوالے سے آئی ایس پی آر سے بھی تفصیلات مانگی تھیں، تاہم ان کی جانب سے کوئی جواب نہیں موصول ہو سکا۔
نوشکی  صوبائی دارالحکومت کوئٹہ سے تقریباً 150 کلومیٹر دور تفتان روڈ پر واقع ہے اور یہ شہر اپنے سنہری ریگستان کی وجہ سے جانا جاتا ہے۔
نوشکی میں ایف سی کا ہیڈ کوارٹر شہر کے اندر واقع ہے اور اس کے قریب ایک سرکاری سکول اور اس سے کچھ فاصلے پر ڈپٹی کمشنر کا دفتر بھی موجود ہے۔
محمد ناصر کا کہنا تھا کہ بظاہر تو یہ واقعہ سکیورٹی کی کمزوری کی وجہ سے پیش آیا۔
ان کی معلومات کے مطابق ’ایف سی ہیڈکوارٹر پر حملہ فجر کی اذان سے قبل اس وقت ہوا تھا جب بھائی نماز کی تیاری کر رہے تھے۔‘
محمد ناصر مزید بتاتے ہیں کہ مسلح شدت پسندوں نے گھر میں داخل ہو کر فائرنگ کی اور دستی بم بھی پھینکے۔
’اس حملے میں بھائی، بھابھی، معصوم بچی انیقہ اور دو بیٹوں عمیر اور طلحہ کو قتل کر دیا گیا، جبکہ ایک بیٹی زخمی ہوئی جو کہ ابھی کوئٹہ میں زیرِعلاج ہے۔‘
ناصر کے مطابق ان کے بھائی کے ساتھ نوشکی میں اور بھی لوگوں کے خاندان رہائش پزیر تھے۔ ان میں ایک کلرک محمد حیات کا خاندان بھی تھا، جنھیں دو بیٹوں کے ہمراہ قتل کیا گیا ہے۔
انھوں نے بتایا کہ وہ سات بھائی تھے اور اب چھ رہ گئے ہیں۔
’مفتی امشد علی ہمارے بڑے بھائی تھے، انھوں نے ہمیں سبق پڑھایا ہے، جبکہ بھائی کے دو بیٹے حافظ قران تھے۔‘
نوشکی کے ایک رہائشی صاحب خان مینگل نے بی بی سی اردو کو بتایا کہ ’نوشکی شہر میں صورتحال بدستور کشیدہ ہے جبکہ کوئٹہ تفتان شاہراہ کی بندش سے شہر اور اس کے نواحی علاقوں میں کھانے پینے کی اشیا کی قلت پیدا ہوگئی ہے۔‘
ان کا کہنا تھا کہ مسلح افراد اور سکیورٹی فورسز کے درمیان شدید جھڑپوں کی وجہ سے نوشکی کے شہریوں نے تین دن اور تین راتیں انتہائی خوف کے عالم میں گزارے۔
انھوں نے بتایا کہ قرب و جوار کے لوگوں کے لیے فائرنگ اور دھماکوں کی خوف کی وجہ سے راتوں کو سونا مشکل تھا۔
’بچے اور خواتین ہر وقت سہمے رہتے تھے کیونکہ کبھی کبھار فائرنگ بہت زیادہ شدید ہوتی تھی۔‘
نوشکی شہر میں داخلے کے بعد مسلح افراد نے جوڈیشل کمپلیکس، ایس پی پولیس اور سی ٹی ڈی کے دفاتر اور جیل کا کنٹرول حاصل کیا تھا۔
ایک سینیئر پولیس اہلکار نے نام ظاہر نہ کرنے کی شرط پر بی بی سی اردو کو بتایا کہ سکیورٹی فورسز کی شہر کو کلیئر کروانے تک یہ دفاتر مسلح افراد کی کنٹرول میں رہے۔
انھوں نے بتایا کہ مسلح افراد نے ان تمام سرکاری دفاتر میں توڑ پھوڑ کرنے کے علاوہ ان کو نذر آتش بھی کیا، جس کی وجہ سے یہ تباہی کا منظر پیش کررہے ہیں۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
ان کا کہنا تھا کہ اس کے علاوہ مسلح افراد نے پولیس تھانہ اور اس کے قریب بعض دیگر دفاتر کا بھی کنٹرول حاصل کیا۔
انھوں نے مزید کہا کہ توڑ پھوڑ کے علاوہ پولیس کے دفاتر سے مسلح افراد اسلحہ اور دیگر اشیا بھی لے گئے جبکہ وہاں کیس پراپرٹی کے بعض گاڑیوں کو بھی نذر آتش کیا۔
’مسلح افراد نے جیل کا بھی کنٹرول حاصل کیا اور ان کی فائرنگ سے جیل سپرنٹنڈنٹ زخمی ہو گئے۔‘
ان کا کہنا تھا کہ جیل کا کنٹرول حاصل کرنے کے بعد مسلح افراد نے بیرکوں کے دروازے کھول دیے جس کے باعث قیدی فرار ہو گئے۔
جہاں سرکاری دفاتر کو بڑے پیمانے پر نقصان پہنچا ہے وہاں انام بوستان روڈ کی جانب سے سکیورٹی فورسز کے ہیڈکوارٹر کے قریب ایک بڑے دھماکے سے دکانوں اور قرب و جوار کے گھروں کو بھی نقصان پہنچا۔
جن دکانداروں کی دکان کو نقصان پہنچا ہے ان میں ظریف خان کی دکان بھی شامل ہے۔
انھوں نے فون پر بی بی سی کو بتایا کہ دھماکے سے ان کی دکان کو تو نقصان پہنچا ہی، لوگ اس میں موجود اشیا کو بھی اٹھا کر لے گئے۔
ان کا کہنا تھا کہ یہ دکان ان کے خاندان کے گزربسر کا واحد ذریعہ تھا جس کو پہنچنے والے نقصان کی وجہ سے وہ حیران ہیں کہ اب گھر کو کیسے چلائیں۔
پولیس اہلکار نے بتایا کہ شہر کے مختلف علاقوں میں لاشوں کی موجودگی کی اطلاع ہے، جس کی وجہ سے ابھی تک یہ نہیں بتایا جاسکتا کہ مجموعی طور پر نوشکی میں کتنے لوگ ہلاک ہوئے ۔
تاہم ایک اور اہلکار نے بتایا کہ اب تک جن ہلاکتوں کی تصدیق ہوئی ہے ان میں اے ٹی ایف کے سات اہلکاروں کے علاوہ چار حملہ آور شامل ہیں۔
نوشکی کے رہائشی صاحب خان مینگل نے بتایا کہ نوشکی میں صورتحال اب بھی کشیدہ ہے کیونکہ یہ بتایا جارہا ہے کہ نوشکی کے قرب و جوار کے علاقوں میں مسلح افراد موجود ہیں۔

### Article 211 ###
’نمازی پہلی رکعت پڑھ کر سجدے میں گئے تو دھماکہ ہوا۔ دھماکہ اتنا شدید تھا کہ ہر طرف چیخ و پکار شروع ہو گئی۔ ہر طرف دھواں پھیل گیا تھا۔‘
اسلام آباد کے علاقے ترلائی کی امام بارگاہ میں خودکش دھماکے میں زخمی ہونے والے زاہد علی نے بی بی سی کو بتایا کہ امام بارگاہ میں نماز ایک بجے شروع ہوئی تھی۔
ان کا کہنا تھا کہ ’میں آخری صفوں میں کونے پر کھڑا تھا۔ میں بے ہوش ہو گیا تھا اور اب مجھے ہوش آیا۔‘
زاہد علی کو خوش قسمتی سے شدید چوٹیں نہیں آئی ہیں۔
زاہد علی کے ساتھ موجود ان کے ایک کزن جواد خان کا کہنا تھا کہ وہ دونوں اکھٹے نماز پڑھنے گئے تھے جبکہ اُنھیں وضو کی وجہ سے دیر ہو گئی تھی۔
’میں جب وضو کر کے آیا تو اس وقت نمازی سجدے میں چلے گئے تھے۔ اس وقت میں نے دیکھا کہ خود کش بمبار نے گیٹ پر موجود گارڈ پر فائرنگ کی اور وہ اندر داخل ہوا اور خود کو دھماکے سے اڑا دیا۔‘
جواد خان کا کہنا تھا کہ اس موقع پر مزید فائرنگ بھی ہوئی تھی۔
پاکستان کے وفاقی دارالحکومت اسلام آباد کے علاقے ترلائی کی امام بارگاہ میں نماز جمعہ کے دوران ہونے والے خودکش دھماکے میں اب تک 32 افراد ہلاک ہو چکے ہیں جبکہ 168 زخمی ہیں۔
دھماکے کے فوری بعد اسلام آباد میں ایمرجنسی نافذ کر دی گئی جبکہ پمز، پولی کلینک اور دیگر ہسپتالوں میں زخمیوں کو منتقل کیا گیا۔
پولیس حکام اور عینی شاہدین کے مطابق اسلام آباد کے نواحی علاقے ترلائی کلاں میں یہ خودکش حملہ تھا۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
اس خود کش حملے کے ایک اور عینی شاہد حیدر عباس رضوی نے بی بی سی کو بتایا کہ وہ جمعے کی نماز کی ادائیگی کے لیے امام بارہ گاہ میں واقع مسجد کی طرف جا رہے تھے کہ انھوں نے دیکھا کہ دو افراد جن کے پاس جدید اسلحہ موجود تھا، نے امام بارگاہ کے مرکزی دروازے پر سکیورٹی پر مامور افراد پر فائرنگ شروع کر دی۔
انھوں نے کہا کہ فائرنگ کے نتیجے میں سکیورٹی پر مامور دو افراد گولیاں لگنے کی وجہ سے نیچے گر گئے جبکہ تیسرے نے جوابی فائرنگ کی۔
انھوں نے کہا کہ جوابی فائرنگ کے نتیجے میں ایک حملہ آور وہاں سے فرار ہو کر گلیوں میں چھپ گیا جبکہ دوسرے خودکش حملہ آور نے فائرنگ جاری رکھی۔
حیدر عباس رضوی کا کہنا تھا کہ خودکش حملہ آور کی فائرنگ کے نتیجے میں سکیورٹی پر مامور تیسرا شخص بھی زخمی ہو کر نیچے گر گیا تاہم اس کے باوجود اس نے فائرنگ جاری رکھی۔
انھوں نے کہا کہ خودکش حملہ آور امام بارگاہ کے اندر داخل ہوا جبکہ جو شخص نیچے گرا ہوا تھا اس کی فائرنگ کے نتیجے میں کچھ گولیاں خودکش حملہ آور کو بھی لگیں جس کے بعد وہ نیچے گرا اور ایک زبردست دھماکہ ہوا۔
انھوں نے کہا کہ امام بارگاہ کے مرکزی دروازے کے اندر جا کر جس جگہ پر حملہ آور نے خود کو دھماکے سے اڑایا وہاں پر کافی سارے لوگ مسجد کی طرف جا رہے تھے۔
حیدر عباس رضوی کا کہنا تھا کہ امام بارگاہ کے اندر واقع مسجد میں نماز جمعہ کی ادائیگی کے لیے بڑی تعداد میں لوگ موجود تھے۔ انھوں نے کہا کہ اگر خودکش حملہ آور اس مسجد میں پہنچ جاتا تو اس سے بھی زیادہ نقصان ہونے کا خدشہ تھا۔
ایک اور عینی شاہد رضا جعفر نے بی بی سی کو بتایا کہ اس امام بارگاہ کے مرکزی دروازے پر بالخصوص نماز کے اوقات میں چھ افراد سکیورٹی کے لیے موجود ہوتے ہیں جن میں سے تین کی ذمہ داری ہوتی ہے کہ وہ ہر شخص کو امام بارگاہ میں داخل ہونے سے پہلے چیک کرتے ہیں جبکہ تین افراد کے پاس اسلحہ موجود ہوتا ہے۔
انھوں نے کہا کہ چند سال قبل بھی اس امام بارگاہ کو شدت پسندی کا نشانہ بنایا گیا تھا لیکن بروقت کارروائی کی وجہ سے حملہ آور اپنے مقاصد میں کامیاب نہیں ہوئے تھے۔
حیدر عباس رضوی نے بی بی سی کو مزید بتایا کہ دھماکے کی آواز سن کر بہت سارے لوگ جائے وقوعہ پر پہنچ گئے جہاں پر درجنوں لوگوں کی لاشیں اور ان کے اعضا پڑے ہوئے تھے جبکہ اس کے علاوہ گوشت کے لوتھڑے چھت اور دیواروں پر چپکے ہوئے تھے۔
انھوں نے کہا کہ لوگوں نے اپنی مدد آپ کے تحت زخمیوں اور ہلاک ہونے والوں کی لاشوں کو مقامی ہسپتالوں میں منتقل کیا۔
امام بارگاہ دھماکے میں زخمی ہونے والے ظہیر عباس نے بی بی سی کو بتایا کہ وہ پہلی رکعت میں تھے کہ انھوں نے دو گولیوں کی آواز سنی۔
’اس کے بعد ہم لوگ رکوع میں گئے اور پھر سجدے میں گئے تو ایک دم دھماکہ ہو گیا۔‘
اُن کا کہنا تھا کہ ’اس کے بعد ہر طرف زخمی پڑے ہوئے تھے۔ میں اس وقت اپنے ہوش و حواس کھو بیٹھا تھا۔ تھوڑی ہی دیر میں وہاں پر پولیس اور ریسکیو اہلکار پہنچ گئے جنھوں نے مجھے باہر نکالا اور ہسپتال پہنچایا۔‘
ظہیر عباس کا کہنا تھا کہ دھماکہ انتہائی شدید تھا کہ اس کی آواز کا اب تک مجھ پر اثر ہے۔
امام بارگاہ خدیجتہ الکبری جس جگہ پر واقع ہے وہاں سے کومسیٹ یونیورسٹی سمیت دیگر دو یونیورسٹیاں زیادہ دور نہیں جبکہ یہ علاقہ ریڈ زون سے صرف بارہ سے پندرہ کلیومیٹر کی دوری پر ہے۔
اس واقعے کے بعد پولیس اور دیگر قانون نافذ کرنے والے اداروں نے تمام علاقے کو گھیرے میں لے لیا جبکہ فرنزاک ٹیم نے جائے حادثہ سے نمونے حاصل کر لیے ہیں۔
رینجرز اور فوج کے اہلکار بھی جائے حادثہ پر پہنچ گئے اور انھوں نے پولیس اہلکاروں کو وہاں پر موجود لوگوں کو ہٹانے کی ذمہ داری سونپی۔
اس واقعہ کے عینی شاہدین کے بقول دو خود کش حملہ آوروں میں سے ایک کے فراد ہونے کے باوجود جائے وقوعہ پر لوگ بے خوف و خطر کھڑے ہوئے تھے جبکہ پولیس کی جانب سے انھیں بارہا جگہ خالی کرنے کی درخواست کی جاتی رہی۔
پولیس اور دیگر قانون نافذ کرنے والے اداروں نے دوسرے مبینہ خودکش حملہ آور کی تلاش کے لیے شہر کے محتلف علاقوں کی ناکہ بندی کر دی ہے۔

### Article 212 ###
بلوچستان میں 2026 کے پہلے ہفتے کے دوران تین مختلف علاقوں سے جن 10 افراد کی لاشیں برآمد ہوئیں ان میں ایک سکول ٹیچر ایاز بلوچ تھے۔ ان کے ایک قریبی دوست نے بی بی سی کو بتایا کہ ایاز نے مشکلات کے باوجود اعلیٰ تعلیم حاصل کی تھی لیکن وہ گذشتہ برس لاپتہ ہوگئے تھے۔
جن دیگر تین افراد کی لاشیں برآمد ہوئی ہیں وہ آپس میں کزنز تھے۔ ان کے ایک قریبی رشتہ دار نے بتایا کہ وہ سات ماہ سے زیادہ عرصے سے ’جبری طور پر لاپتہ‘ تھے۔
ادھر بلوچستان کے حکام نے سکیورٹی اداروں کی طرف سے لوگوں کو جبری گمشدگی اور ماورائے عدالت قتل کے الزامات کو سختی سے مسترد کیا ہے۔ بلوچستان اسمبلی کے حکومتی رکن فرح عظیم شاہ نے ان الزامات کو ’بے بنیاد‘ قرار دیا ہے۔
تاہم بلوچستان سے لاپتہ افراد کے رشتہ داروں کی تنظیم وائس فار بلوچ مسنگ پرسنز کے چیئرمین نصراللہ بلوچ کا کہنا ہے کہ ایاز بلوچ کو بھی پہلے ہی جبری طور پر لاپتہ کیا گیا تھا جبکہ بلوچ یکجہتی کمیٹی کے ایک بیان میں یہ دعویٰ کیا گیا ہے کہ ایاز بلوچ کو مبینہ طور پر سکیورٹی فورسز نے لاپتہ کیا تھا۔
نصراللہ بلوچ کے مطابق ایاز بلوچ کے علاوہ مارے جانے والے ان افراد میں سے بعض دیگر بھی پہلے سے جبری طور پر لاپتہ تھے۔
دوسری طرف ضلع آواران میں پولیس کے حکام نے بتایا کہ ایاز بلوچ سمیت دو افراد کی لاشوں کی برآمدگی کے بارے میں تحقیقات ہو رہی ہیں۔
ایاز بلوچ سمیت دو افراد کی لاشیں چھ جنوری کو ضلع آواران میں جھاؤ کے علاقے موندرہ میں کورک ندی سے ملی تھیں۔ دوسرے شخص کی شناخت ظریف بلوچ کے نام سے ہوئی۔
آواران پولیس کے ایک اہلکار نے دونوں افراد کی لاشوں کی برآمدگی کی تصدیق کرتے ہوئے بتایا کہ ان کو ’نامعلوم افراد نے ہلاک کرنے‘ کے بعد ان کی لاشیں ’پھینک دی تھیں۔‘
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
بی بی سی اردو نے ایاز بلوچ کے قریبی رشتہ داروں سے بات کرنے کی کوشش کی لیکن انھوں نے کوئی بات کرنے سے گریز کیا تاہم ان کے ایک دوست نے بتایا کہ ایاز کو 16 اکتوبر 2025 کو آواران ہی کے علاقے گیشگور سے جبری طور پر لاپتہ کیا گیا۔
ان کا کہنا تھا کہ ایاز سے پہلے ان کے چچا ماسٹر خدا بخش کو بھی جبری طور پر لاپتہ کیا گیا تھا۔ ان کے مطابق لاپتہ ہونے کے ایک ماہ بعد ایاز کے چچا کی تشدد زدہ لاش خضدار کے علاقے سے برآمد ہوئی تھی۔
اگرچہ ایاز کے چچا کی جبری گمشدگی کی آزادانہ طور پر تصدیق نہیں ہوسکی تاہم سماجی رابطوں کے پلیٹ فارمز پر بلوچ یکجہتی کمیٹی کی جانب سے جو بیان جاری کیا گیا اس میں الزام عائد کیا گیا کہ 16اکتوبر 2025 کو ایاز بلوچ کو سکیورٹی فورسز نے گیشگور سے جبری طور پر لاپتہ کیا۔
اس سلسلے میں جب اس علاقے میں تعینات سکیورٹی فورسز سے متعلقہ ایک اہلکار سے رابطہ کیا گیا تو انھوں نے نام ظاہر نہ کرنے کی شرط پر اس الزام کو بے بنیاد قرار دیا۔
آواران پولیس کے ایس پی خلیل بگٹی نے بتایا کہ تاحال یہ تعین نہیں ہوسکا کہ ایاز اور ظریف کو کن لوگوں نے مارا اور انھیں کیوں مارا گیا؟
ان کا کہنا تھا کہ دونوں افراد کے مارے جانے کے واقعے کے بارے میں تحقیقات ہو رہی ہیں۔
ایاز بلوچ کا تعلق ضلع آواران میں گیشگور کے علاقے سنڈوم سے تھا۔ انھوں نے مڈل تک تعلیم اپنے علاقے کے سکول سے جبکہ میٹرک کا امتحان گیشگور ہائی سکول سے پاس کیا۔
ان کے ایک دوست نے بتایا کہ آواران شہر میں ڈگری کالج سے ایف ایس سی کے بعد تنگ دستی کی وجہ سے کچھ عرصے کے لیے ان کو تعلیم ترک کرکے محنت مزدوری کرنا پڑی۔
انھوں نے بتایا چونکہ ایاز کو تعلیم کا بہت زیادہ شوق تھا اس لیے انھوں نے سنہ 2016 میں کوئٹہ میں ایک مرتبہ پھر انگلش لینگویج سینٹر میں داخلہ لیا۔ تربت یونیورسٹی میں بی ایس انگلش لٹریچر میں داخلہ ہونے کے باعث وہ بعد میں تربت منتقل ہوئے۔
تربت ہی میں گذشتہ عام انتخابات کے موقع پربی بی سی کو دیے جانے والے ایک انٹرویو میں ایاز بلوچنے بلوچستان میں تعلیم کے معیار پر عدم اطمینان کا اظہار کیا تھا جبکہ اس رائے کا بھی اظہار کیا تھا کہ بلوچستان میں انتخابات میں نمائندوں کو لوگ منتخب نہیں کرتے بلکہ ان کو ’لایا جاتا ہے۔‘
ایاز بلوچ کے دوست نے مزید بتایا کہ محکمہ تعلیم میں اساتذہ کی آسامیوں کے لیے سردار بہادر خان وومن یونیورسٹی کے زیر اہتمام ٹیسٹ اور انٹرویوز ہوئے تو ایاز نے ان میں کامیابی حاصل کی جس کے باعث 2024 میں آواران میں رضائی بازار کے سکول میں ان کی بطور استاد تقرری ہوئی۔
انھوں نے بتایا کہ زمانہ طالب علمی میں اگرچہ ان کا تعلق بی ایس او ظریف گروپ سے رہا لیکن وہ سیاسی حوالے سے بہت زیادہ متحرک نہیں تھے۔
انھوں نے دعویٰ کیا کہ ان کو گیشگور سے مبینہ طور پر جبری طور پر لاپتہ کیا گیا۔
مارے جانے والے دس افراد میں سے چار کی لاشیں چار جنوری کو بلوچستان کے دو اضلاع ژوب اور موسیٰ خیل کی سرحدی علاقے سے ملی تھیں۔
اسسٹنٹ کمشنر موسٰی خیل نجیب اللہ کاکڑ نے ان افراد کی لاشوں کی برآمدگی کی تصدیق کرتے ہوئے بتایا کہ چاروں افراد کو گولی مار کر ہلاک کیا گیا تھا۔
ان کا کہنا تھا کہ تاحال ان افراد کی ہلاکت کے محرکات معلوم نہیں ہوسکے ہیں۔ انتظامیہ کو ان افراد کی لاشوں کی ایک ویران علاقے میں پڑے رہنے کی اطلاع ملی تھی۔
ان افراد کی شناخت محمد انور، شیرمحمد، جعفر اور ثنا اللہ کے ناموں سے ہوئی جن کا تعلق ضلع دُکی سے تھا۔ ان تمام افراد کا تعلق بلوچوں کے سمالانی قبیلے سے تھا۔
یہ رشتہ دار دُکی شہر سے اندازاً آٹھ کلومیٹر کے فاصلے پر واقع’کلی سفر علی بلوچ‘ کے رہائشی تھے جبکہ مارے جانے والے چوتھے شخص کا تعلق اس کے قریب والے گاؤں سے تھا۔
دُکی میں انتظامیہ کے ایک اہلکار نے نام ظاہر نہ کرنے کی شرط پر بتایا کہ یہ چاروں افراد پہلے سے لاپتہ تھے۔
دُکی سے تعلق رکھنے چار افراد محمد انور، شیر محمد اور جعفر آپس میں کزنز تھے۔
ان کے ایک قریبی رشتہ دار نے بی بی سی کو بتایا کہ محمد انور کی عمر اندازاً 33 سال تھی جبکہ باقی دو نوجوان تھے۔
ان کا کہنا تھا کہ یہ تینوں محنت مزدوری کرتے تھے۔ ان میں سے دو کاشتکاری کرتے تھے جبکہ ایک کوئلے کی کان میں مزدور تھا۔
انھوں نے بتایا کہ ان میں سے ایک کو کوئلے کی لیز سے جبری طور پر لاپتہ کیا گیا جبکہ باقی دو کو دوسرے مقامات سے اٹھایا گیا تھا۔
ان کا کہنا تھا کہ ’ہمارے خاندان پر غم نہیں بلکہ غم کے پہاڑ گرا دیے گئے۔‘
انھوں نے بتایا کہ ’جب ہمارے لوگوں کو جبری طور پر لاپتہ کیا گیا تو ہم نے مقامی حکام کو اس سے آگاہ کیا لیکن ان کی بازیابی ممکن نہیں ہوئی۔‘ ان کا کہنا تھا کہ ’یہ ہمارے ساتھ ظلم کا پہلا واقعہ نہیں ہے بلکہ گذشتہ برس بھی ہمارے تین لوگوں کو جبری طور پر لاپتہ کرنے کے بعد مار دیا گیا تھا۔‘
انھوں نے بتایا کہ ’ہمارے آٹھ مزید لوگ بھی جبری طور پر لاپتہ ہیں۔ بس ہم دعا کرسکتے ہیں کہ خدا ہمارے دیگر آٹھ افراد کو محفوظ رکھے اور ان کی بحفاظت بازیابی ہو۔‘
باقی چار کی لاشیں دو جنوری کو ضلع ہرنائی میں زندہ پیر کے علاقے سے برآمد ہوئیں۔
ہرنائی میں پولیس کے ایک اہلکار نے اس کی تصدیق کرتے ہوئے بتایا کہ چاروں کو نامعلوم افراد نے فائرنگ کرکے ہلاک کیا تھا۔
ان افراد میں سے تین افراد کی شناخت ہوئی جن کا تعلق ہرنائی کے مختلف علاقوں سے تھا۔
نصراللہ بلوچ نے بتایا کہ ہرنائی سے جن افراد کی لاشیں ملی تھیں ان میں سے ایک جمعہ خان مری تھے جنھیں پہلے ہی جبری طور پر لاپتہ کیا گیا تھا اور ان کا نام ہماری تنظیم کے لاپتہ افراد کی فہرست میں شامل تھا۔‘
انھوں نے کہا کہ ’جمعہ خان مری کے رشتہ داروں نے بتایا کہ ان کو گذشتہ سال مبینہ طور پر سکیورٹی فورسز کے اہلکاروں نے ایک آپریشن کے دوران گھر سے اٹھایا تھا۔‘
نصراللہ بلوچ کے مطابق ’ہرنائی سے ان چار افراد میں سے ایک اور شخص کے رشتہ داروں نے تنظیم سے رابطہ کیا تھا اور یہ بتایا تھا کہ ان کو بھی پہلے ہی لاپتہ کیا گیا تھا لیکن ان کا نام ہماری تنظیم کے پاس رجسٹرڈ نہیں تھا۔‘
نصراللہ بلوچ نے بتایا کہ ’نہ صرف رواں برس تشدد زدہ لاشوں کی برآمدگی کا سلسلہ جاری ہے بلکہ گذشتہ سال بھی ان کی تنظیم کے ریکارڈ کے مطابق 85 ایسے افراد کی لاشیں برآمد ہوئی تھیں جن کو پہلے ہی جبری طور پر لاپتہ کیا گیا تھا۔‘
پاکستان میں سکیورٹی امور کے ماہر اور پاکستان انسٹیٹیوٹ آف پیس سٹڈیز کے سربراہ محمد عامر رانا کا کہنا ہے کہ انھیں اس بات کا علم نہیں کہ تشدد زدہ لاشیں پھینکنے کا کام کون کرر ہا ہے لیکن بعض حلقوں اور لواحقین کی جانب سے ریاستی اداروں پر الزام عائد کیا جا رہا ہے۔
ان کا کہنا تھا کہ اگر واقعی یہ الزام درست ہے تو اس کا مقصد خوف پیدا کرنا ہوسکتا ہے اور ایسا کرنے والے شاید یہ چاہتے ہیں کہ لوگ شورش اور عسکریت پسندی سے دور رہیں اور اس کا حصہ نہ بنیں۔
اس سوال پر کیا اس طرح سے شورش کا خاتمہ کیا جاسکتا ہے تو ان کا کہنا تھا کہ ’بظاہر تو اس طرح کی کارروائیوں کا مقصد خوف و ہراس پیدا کرنا ہوتا ہے لیکن ان کی رائے کے مطابق یہ طویل مدت تک فائدہ مند نہیں ہوسکتا ہے۔‘
بلوچستان میں حالات کی بہتری سے متعلق سوال پر محمد عامر رانا کا کہنا تھا کہ بہتری کی صورت تو مذاکرات ہی ہیں لیکن فی الحال یہ ہوتے ہوئے دکھائی نہیں دے رہے ہیں۔
بلوچستان حکومت کے ایک سینیئر عہدیدار نے نام ظاہر نہ کرنے کی شرط پر ان دس افراد کی لاشوں کی برآمدگی حوالے سے واٹس ایپ پر پیغام کا جواب دیتے ہوئے کہا کہ لاپتہ افراد کے حوالے سے جج کی سربراہی میں ایک آزاد کمیشن قائم کیا گیا ہے۔
ان کا کہنا تھا کہ اس حوالے سے کسی معلومات کے حصول کے لیے اس کمیشن سے رجوع کیا جائے۔ سی ٹی ڈی یعنی کاؤنٹر ٹیررزم ڈیپارٹمنٹ کے ایک سینیئر آفیسر نے ان دس افراد کی لاشوں کی برآمدگی کے بارے میں لاعلمی کا اظہار کیا۔
تاہم اس سے قبل وزیر اعلیٰ بلوچستان میر سرفراز بگٹی نے صوبے میں لاشوں کی برآمدگی کے معاملے پر بی بی سی کو ایک انٹرویو میں بتایا تھا کہ ’اکثر ایسا ہوتا ہے کہ وہ دہشت گرد جن کا نام لاپتہ افراد کی فہرست میں ہوتا ہے وہ کارروائیوں میں یا خودکش حملوں میں مارے جاتے ہیں تو پھر پتہ چلتا ہے کہ یہ نام لاپتہ افراد میں بھی شامل ہیں۔‘
ان کا کہنا تھا کہ ’اکثر خاندانوں کو بھی پتہ نہیں ہوتا ہے کہ ان کا بچہ دہشت گرد گروہ میں شامل ہو چکا ہے۔‘
وزیر اعلیٰ کا کہنا تھا کہ ’میری ان خاندانوں سے درخواست ہے کہ جن کے بچے عسکریت پسند گروہ میں شامل ہو چکے ہیں یا گھر سے دور ہیں، جن کے پاس ان کے بارے معلومات نہیں تو وہ حکومت اور علاقے کے عمائدین کے ساتھ اس کو شیئر کریں تاکہ کل وہ کسی دہشت گردی کی سرگرمی میں مارا جائے تو خاندان کو مشکلات کا سامنا نہ کرنا پڑے۔‘
بلوچستان اسمبلی میں حکومتی رکن اور حکومت بلوچستان کے سابق ترجمان فرح عظیم شاہ نے کہا کہ اس وقت ہمسایہ ممالک کی جانب سے ملک اور اس کے اداروں کے خلاف سازشیں ہو رہی ہیں جن کو لوگوں کو سمجھنا چاییے۔
ان کا کہنا تھا کہ ملک دشمن قوتیں یہاں استحکام نہیں دیکھنا چاہتی اس لیے وہ ان اداروں کو بدنام کرنے کی سازش کرتی ہیں جو عدم استحکام پیدا کرنے کے منصوبوں کو ناکام بنا رہے ہیں۔
انھوں نے کہا کہ ’ہمارے سکیورٹی سے متعلق ادارے آئین اور قانون کے دائرے میں رہ کر کام کرتے ہیں اور ان پرماورائے آئین و قانون الزامات بے بنیاد ہیں۔‘
اس سے قبل جبری گمشدگیوں اور تشدد زدہ لاشوں کی برآمدگی کے حوالے سے بی بی سی نے جب سکیورٹی فورسز کے ایک سینیئر اہلکار سے رابطہ کیا تھا تو ان کا کہنا تھا کہ لاپتہ افراد کا معاملہ بنیادی طور پرایک سوچی سمجھی سازش ہے، جس کے تحت دشمن پاکستان کو بدنام کرنے اور عوام کو حکومتی اداروں کے خلاف کرنے کی کوشش کر رہا ہے۔
اہلکار کا کہنا تھا کہ ’تحقیقات کے مطابق زیادہ تر افراد کودہشت گرد تنظیمیں اغوا کر کے قتل کر دیتی ہیں۔ اس کے علاوہ بہت سے لوگ دہشت گرد تنظیموں میں شامل ہو جاتے ہیں اور ان کے گھر والوں کو خبر بھی نہیں ہوتی۔‘
’یہ سب کچھ پاکستان دشمن عناصر کی پشت پناہی میں کیا جاتا ہے۔‘
انھوں نے کہا کہ ’پاکستان دشمن عناصر کالعدم تنظیموں کو استعمال کر کے لوگوں کو اغوا اور قتل کرواتے ہیں اور جب پاکستانی ایجنسیاں ایسے دہشت گرد گروہوں کے خلاف ایکشن لیتی ہیں تو ایک سوچی سمجھی چال کے مطابق الزام پاکستانی قانون نافذ کرنے والے اداروں پر لگایا جاتا ہے لیکن پاکستان جلد اپنے بہادر اور باشعور عوام کے ساتھ ایسی سازشوں کو ناکام بنائے گا۔‘

### Article 213 ###
پاکستان کے صدر آصف علی زرداری نے جمعے کے روز اسلام آباد ہائیکورٹ کے جسٹس طارق محمود جہانگیری کو ڈی نوٹیفائی کرنے کی منظوری دے دی۔
ایوان صدر سے جاری ہونے والے ایک اعلامیے کے مطابق صدر آصف علی زرداری نے وزیراعظم شہباز شریف کی ایڈوائس پر جسٹس طارق محمود جہانگیری کو اسلام آباد ہائیکورٹ کے جج کے عہدے سے ہٹانے کی منظوری دی۔
اعلامیے میں کہا گیا کہ ڈی نوٹیفکیشن اسلام آباد ہائیکورٹ کے فیصلے کی تعمیل کرتے ہوئے جاری کیا گیا ہے۔
واضح رہے کہ جمعرات کو اسلام آباد ہائیکورٹ کے چیف جسٹس سرفراز ڈوگر کی سربراہی میں قائم دو رکنی بینچ نے اسی عدالت کے جج جسٹس طارق محمود جہانگیری کی بطور جج تعیناتی کو غیر قانونی قرار دیتے ہوئے انھیں کام کرنے سے روک دیا تھا۔
جمعرات کو عدالت نے یہ فیصلہ طارق جہانگیری کی ایل ایل بی کی ڈگری کے مبینہ طور پر جعلی ہونے کے معاملے کے تناظر میں سنایا۔
عدالت نے اپنے حکم میں کہا کہ آئین کے آرٹیکل 175 کے تحت ان کے پاس جج بننے کی مطلوبہ اہلیت نہیں ہے کیونکہ بطور جج تعیناتی کے وقت جسٹس طارق جہانگیری کی ایل ایل بی کی ڈگری درست نہیں تھی اور اسی لیے بطورِ جج اُن کی تعیناتی غیر قانونی تھی۔
فیصلے میں کہا گیا کہ اب طارق جہانگیری عہدہ رکھنے کے اہل نہیں ہیں اور وزرات قانون انھیں ڈی نوٹیفائی کرے۔
جسٹس طارق محمود جہانگیری آج ذاتی حیثیت میں عدالت کے سامنے پیش نہیں ہوئے۔ ان کی جانب سے اُن کے وکلا اکرم شیخ ایڈوکیٹ اور بیرسٹر صلاح الدین پیش ہوئے۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
اسلام آباد ہائیکورٹ میں دو گھنٹے تک جاری رہنے والی سماعت کے دورانِ کسی بھی شخص کو موبائل فون کمرہ عدالت میں لے کر جانے کی اجازت نہیں تھی۔ وکلا اور صحافیوں کے موبائل باہر ہی رکھوا لیے گئے تھے۔
عدالت میں سماعت کے دوران جسٹس جہانگیری کے وکیل اکرم شیخ کا رویہ سخت تھا اور اُن کا کہنا تھا کہ اسلام آباد ہائیکورٹ کی جانب سے درخواست کو قابلِ سماعت قرار دینا ٹھیک نہیں ہے۔
وکیل میاں داؤد کی طرف سے جسٹس طارق محمود جہانگیری کی ایل ایل بی کی ڈگری سے متعلق درخواست کی سماعت ہوئی تو رجسٹرار کراچی یونیورسٹی عمران صدیقی نے اسلام آباد ہائی کورٹ کو بتایا کہ کراچی یونیورسٹی نے حتمی طور پر جسٹس طارق جہانگیری کی ڈگری منسوخ کر دی تھی۔
انھوں نے بتایا کہ اسلامیہ لا کالج کے مطابق طارق محمود جہانگیری ان کے سٹوڈنٹ ہی نہیں تھے۔ رجسٹرار کے بقول زمانہ طالب علمی میں طارق جہانگیری ’نقل کرتے ہوئے پکڑے گئے‘ اور ان فیئر مینز کمیٹی نے اُن پر تین سال کی پابندی لگائی جس کے بعد وہ 1992 میں دوبارہ امتحان دینے کے اہل تھے۔
انھوں نے دعویٰ کیا کہ طارق جہانگیری نے ڈگری حاصل کرنے کے لیے ’جعلی انرولمنٹ فارم استعمال کرتے ہوئے ایل ایل بی کا امتحان دیا۔‘
جسٹس طارق جہانگیری کے وکیل اکرم شیخ ایڈوکیٹ نے کہا کہ آرٹیکل ٹین اے کے تحت شفاف ٹرائل ان کے موکل کا حق ہے جبکہ بیرسٹر صلاح الدین نے کہا ’ہماری درخواست موجود ہے۔ یہ کارروائی سندھ ہائیکورٹ نے معطل کر رکھی ہے۔‘
وکیل اکرم شیخ نے کہا کہ جسٹس جہانگیری نے چیف جسٹس اور دیگر ٹرانسفر ججز کے خلاف مقدمہ کیا اور ’آپ اس کیس میں ریسپانڈنٹ ہیں۔ آپ ڈیو پراسیس کی خلاف ورزی کر رہے ہیں۔ آپ کے پاس یہ کیس سننے کا کوئی دائرہ اختیار نہیں۔‘
وکیل بیرسٹر صلاح الدین نے کہا کہ جسٹس جہانگیری کے خلاف گذشتہ ڈیڑھ سال سے ’پروپیگنڈا کیا جا رہا ہے کہ اُن کی ڈگری جعلی ہے۔‘
انھوں نے کہا کہ ’کراچی یونیورسٹی نے یہاں تسلیم کیا کہ ان کی ڈگری کے پراسیس میں بے ضابطگی تھی۔ ڈگری جاری کی گئی جیسے بعد میں منسوخ کیا گیا۔‘
بیرسٹر صلاح الدین نے کہا ’یہ فیک ڈگری کا نہیں بلکہ بے ضابطگی پر ڈگری کینسل کرنے کا کیس ہے اور یہ ابھی طے ہونا ہے کراچی یونیورسٹی 40 سال بعد سچ کہہ رہی ہے یا نہیں۔‘
دو گھنٹے تک جاری رہنے والی سماعت کے بعد جسٹس اسلام آباد ہائیکورٹ سرفراز ڈوگر اور ججز کمرہِ عدالت سے چلے گئے اور کچھ دیر کے بعد سیکریٹری نے آ کر کیس کا فیصلہ سنایا۔
سیکریٹری اسلام آباد ہائی کورٹ نے کہا کہ تفصیلی فیصلہ کچھ دیر بعد جاری کیا جائے گا۔
عدالت نے میاں داؤد کی درخواست میں بیان کیے گئے موقف کو درست قرار دیتے ہوئے جسٹس طارق محمود جہانگیری کی وکالت کی ڈگری کو جعلی قرار دیا۔
عدالت نے اپنے فیصلے میں کہا ہے کہ طارق محمود جہانگیری اسلام آباد ہائی کورٹ کے جج بننے کے اہل نہیں تھے عدالت نے متعلقہ حکام کو طارق محمود جہانگیری کو ڈی نوٹیفائی کرنے کا حکم دیا ہے۔
پاکستان کی عدالتی تاریخ میں یہ دوسرا موقع ہے جب کسی جج کی تعلیمی سند پر سوال اٹھایا گیا ہے۔
اس سے قبل سپریم کورٹ کے سابق جج صفدر شاہ کی انٹرمیڈیٹ کی ڈگری پر سوال اٹھایا گیا تھا۔
فوجی آمر ضیا الحق کے دور میں سابق وزیر اعظم ذوالفقار علی بھٹو کو قتل کے ایک مقدمے میں سزا سنانے والے سپریم کورٹ کے سات رکنی بینچ میں جسٹس صفدر شاہ بھی شامل تھے۔ تاہم وہ ان اقلیتی ججز میں سے ایک تھے جنھوں نے سابق وزیر اعظم کو قتل کے اس مقدمے میں بری کر دیا تھا۔
جسٹس صفدر شاہ کی انٹرمیڈیٹ کی ڈگری کو لے کر یہ الزام عائد کیا گیا کہ انھوں نے انڈیا سے جو انٹر کا امتحان پاس کر کے جو ڈگری حاصل کی ہے وہ جعلی ہے۔
ڈگری پر سوالات اٹھائے جانے کے بعد جسٹس صفدر شاہ اپنے عہدے سے مستعفی ہوکر بیرون ملک چلے گئے تھے۔
جسٹس طارق محمود جہانگیری کی جانب سے سپریم کورٹ میں دائر درخواست میں موقف اپنایا گیا تھا کہ اسلام آباد ہائی کورٹ کے دو رکنی بینچ کا فیصلہ منصفانہ عدالتی ٹرائل کے منافی ہے۔
درخواست میں کہا گیا تھا کہ اسلام آباد ہائی کورٹ کے حکم سے نہ صرف ان کی ساکھ کو نقصان پہنچا بلکہ بطور جج ان کی سٹینڈنگ کو بھی ناقابل تلافی نقصان پہنچا ہے۔
جسٹس جہانگیری کا درخواست میں کہنا تھا کہ اسلام آباد ہائی کورٹ کے چیف جسٹس کے پاس ایسا کوئی اختیار نہیں ہے جس کے تحت وہ کسی جج کو جوڈیشل ورک سے روک سکیں۔
درخواست گذار کا کہنا تھا کہ کسی بھی جج کو جوڈیشل ورک سے روکنے کا طریقہ ائین کے ارٹیکل 209 میں دیا گیا ہے اور یہ اختیار صرف سپریم جوڈیشل کونسل ہی استعمال کرسکتی ہے۔
درخواست میں استدعا کی گئی ہے کہ اسلام آباد ہائی کورٹ کے اس فیصلے کو کالعدم قرار دیتے ہوئے انھیں بطور جج جوڈیشل ورک کرنے کی اجازت دی جائے۔
دس جولائی سنہ 2024 میں اسلام آباد ہائی کورٹ میں وکیل میاں داود ایک درخواست دائر کرتے ہیں جس موقف اختیار کیا جاتا ہے انھیں جسٹس طارق محمود جہانگیری کی ایل ایل بی کی ڈگری سے متعلق کچھ ایسی معلومات ملی ہیں جس سے انھیں شک ہے کہ مذکورہ جج کی قانون کی ڈگری جعلی ہے لہذا اس معاملے کی تحققیات کروائی جائیں۔
اس درخواست پر رجسٹرار آفس کی جانب سے اعتراض لگایا جاتا ہے اور گیارہ جولائی کو اس وقت کے چیف جسٹس عامر فاروق اس درخواست پر لگائے گئے اعتراضات کی سماعت کرکے فیصلہ محفوظ کرلیتے ہیں۔ تاہم اس درخواست پر فیصلہ نہیں سنایا جاتا اور جسٹس عامر فاروق کو سپریم کورٹ کا جج تعینات کردیا جاتا ہے۔ اس کے بعد اسلام آباد ہائی کورٹ کے رجسٹرار نے یہ معاملہ موجودہ چیف جسٹس سرفراز ڈوگر کو بھیجا۔
جسٹس جہانگیری کی جعلی ڈگری کو لے کر کچھ وکلا سندھ ہائی کورٹ میں رٹ دائر کرتے ہیں اور سندھ ہائی کورٹ اس پر سٹے ارڈر جاری کر دیتی ہے جس کے بعد اس وقت کی اسلام آباد ہائی کورٹ بار ایسوسی ایشن کی قیادت بھی اس میں فریق بن جاتی ہے۔
ابھی سندھ ہائی کورٹ کی جانب سے جاری کیا گیا حکم امتناع برقرار تھا کہ اس ہی دوران 22 ستمبر کو  سندھ ہائر ایجوکیشن کمیشن کی طرف سے ایک درخواست آتی ہے کہ جج صاحب کی ڈگری کو لے کر ہماری ساکھ کافی متاثر ہوئی ہے اس لیے حکم امتناع میں نہ صرف انھیں فریق بنایا جائے بلکہ اس معاملے کو جلد از جلد سماعت کے لیے مقرر کیا جائے۔
سندھ ہائی کورٹ میں پہلے یہ درخواست 30 ستمبر اور پھر اس سماعت کی تاریخ 25 ستمبر مقرر کر دی جاتی ہے۔
جسٹس طارق محمود جہانگیری اپنی ساتھی جج جسٹس ثمن رفعت  کے ساتھ اس درخواست کے سماعت کے لیے اسلام آباد سے کراچی گئے اور انھوں نے سندھ ہائی کورٹ کی جج کے کے آغا کی سربراہی میں قائم دو رکنی آئینی بینچ کو اس درخواست میں فریق بننے کی استدعا کی۔ انھوں نے موقف اپنایا کہ چونکہ اس معاملے کا تعلق ان کی ڈگری سے ہے، اس لیے انھیں سنا جائے۔ تاہم عدالت نے یہ کہہ کر جسٹس جہانگیری کی درخواست کو مسترد کردی کہ پہلے زیر سماعت درخواست کے قابل سماعت ہونے یا نہ ہونے کے بارے میں فیصلہ کیا جائے گا اور اگر درخواست کو قابل سماعت ہوئی تو اس کے بعد ہی ان کا موقف سنا جائے گا۔ اس پر جسٹس جہانگیری اور کمرہ عدالت میں موجود وکلا نے احتجاج کیا اور عدالتی کارروائی کا بائیکاٹ کردیا۔
بعد ازاں عدالت نے زیر سماعت درخواست کو عدم پیروی کی بنا پر خارج کر دیا۔
سندھ ہائی کورٹ کی جانب سے درخواست خارج کیے جانے کے بعد کراچی یونیورسٹی نے مذکورہ جج کی ڈگردی کے متعلق ایک پریس ریلیز جاری کی جس میں کہا گیا ہے کہ اگست 2024 میں سنڈیکیٹ کے اجلاس میں طارق محمود کا ایل ایل بی کا انرولمنٹ نمبر 7124/87 اور سیٹ نمبر 22857 کو منسوخ کرنے کا فیصلہ کیا گیا ہے۔ پریس ریلیز میں مزید کہا گیا کہ مذکورہ جج پر تین سال کے لیے کسی بھی لا کالج میں داخلے اور یونیورسٹی کے کسی بھی امتحان میں بیٹھنے پر پابندی ہوگی۔
کراچی یونیورسٹی کی جانب سے جاری پریس ریلیز میں یہ دعوی بھی کیا گیا کہ جسٹس جہانگیری کبھی بھی اسلامیہ لا کاج کے سٹوڈنٹ نہیں رہے۔
جسٹس طارق محمود جہانگیری پاکستان تحریک انصاف کے دورِ حکومت میں 28 دسمبر 2020 میں  اسلام آباد ہائی کورٹ کے جج مقرر ہوئے۔ اس وقت اعلی عدلیہ میں ججز کی تعیناتی کے لیے قایم کیے گئے جوڈیشل کمیشن کے سربراہ اس وقت کے سپریم کورٹ کے چیف جسٹس جسٹس گلزار احمد تھے۔
جسٹس جہانگیری کی پروفائل کے مطابق، انھوں نے کراچی یونیورسٹی کے اسلامیہ لا کالج سے ایل ایل بی کی ڈگری حاصل کی تھی۔
مسلم لیگ نواز کے دور میں اسلام آباد کے ایڈووکیٹ جنرل کے فرائض بھی انجام دے چکے ہیں جبکہ اس کے علاوہ پاکستان پیپلز پارٹی کے دور میں بطور ڈپٹی اٹارنی جنرل بھی رہے ہیں۔
طارق محمود جہانگیری کو فوجداری معاملات میں مہارت حاصل ہے۔ وہ سابق وزیر اعظم شاہد خاقان عباسی کے خلاف ایل این جی ریفرنس میں ان کی وکالت کرتے رہے ہیں۔
اسلام آباد ہائی کورٹ کا جج بننے کے بعد جسٹس طارق محمود جہانگیری اس تین رکنی بینچ کی سربراہی بھی کرر ہے تھے جس نے سابق وزیر اعظم عمران خان کی مبینہ بیٹی ٹیریان  سے متعلق دائر درخواست کو ڈس مس کردیا تھا۔ اس سے قبل اسلام آباد ہائی کورٹ کے چیف جسٹس عامر فاروق نے اس درخواست پر فیصلہ محفوظ کیا تھا جو سنایا ہی نہیں گیا اور بعد ازاں اس درخواست کو دوبارہ ری لسٹ کردیا گیا۔
جسٹس جہانگیری اس وقت میڈیا میں خبروں کی زینت بنیں جب سنہ 2023 میں انھوں نے سابق وزیر اعظم عمران خان کو ان مقدمات میں بھی بلینکٹ پروٹیکشن دیتے ہوئے پولیس کو گرفتاری سے روک دیا جو اس وقت تک عمران خان کے خلاف درج بھی نہیں کیے گئے تھے۔
ان کے متعلق وکلا برداری میں تاثر پایا جاتا تھا کہ وہ اعلی عدلیہ کے ان ججز میں شامل ہیں جو سپریم کورٹ کے سینئر جج منصور علی شاہ کے موقف کو درست تسلیم کرتے ہیں۔
جسٹس طارق محمود جہانگیری اسلام آباد ہائی کورٹ کے ان ججز میں بھی شامل ہیں جنھوں نے مارچ 2024 میں فوج کے خفیہ اداروں کی جانب سے عدالتی معاملات میں مداخلت سے متعلق اس وقت کے چیف جسٹس قاضی فائز عیسی کو خطوط تحریر کیے تھے۔ ان ججز کی جانب سے لکھے گئے خطوط میں کہا گیا تھا کہ خفیہ اداروں کی جانب سے مبینہ طور پر نہ صرف عدالتی معاملات میں مداخلت کی جا رہی ہے بلکہ ان کی آمدورفت کے علاوہ ان کی ذاتی زندگی میں بھی مداخلت کی جارہی ہے۔
خفیہ اداروں کی طرف سے مبینہ طور پر عدالتی معاملات میں مداخلت اور لاہور، سندھ اور بلوچستان ہائی کورٹس سے ججز کو اسلام آباد منتقل کرنے کے حکومتی فیصلے کو جب اسلام آباد ہائی کورٹ کے ججز نے سپریم کورٹ میں چیلنج کیا تو اس کے بعد سے جسٹس جہانگیری کو کسی اہم مقدمے کی سماعت کرنے والے بینچ کا حصہ نہیں بنایا گیا ہے۔

### Article 214 ###
ابھی کچھ ہی دن پہلے گُل پلازہ میں لگنے والی خوفناک آگ کے مناظر ہم سب نے دیکھے۔ اِس آگ میں یہ شاپِنگ کمپلیکس تو تباہ ہوا ہی، ساتھ ہی 70 سے زیادہ معصوم جانیں گئیں اور سینکڑوں لوگوں کا کاروبار خاکستر ہوگیا۔
گُل پلازہ میں لگنے والی آگ ایک سانحہ ہے۔ وہ کون سے حقائق اور عوامل ہیں جنھیں بِلڈِنگ مینیجمنٹ، دُکاندار، شاپِنگ کرنے والے عوام اور سب سے بڑھ کر حکومت بظاہر نظر انداز کرتے آئے ہیں اور جن کی وجہ سے اِن واقعات پر قابو پانا مشکل ہو جاتا ہے۔
میزبان: عالیہ نازکی
پروڈیوسر: عارف شمیم
وژول پروڈیوسر: احسن محمود یونس
رپورٹر: ریاض سہیل

### Article 215 ###
حیات شیرپاؤ کی برسی کے موقع پر جب سوشل میڈیا پر ایک صارف نے یہ تصویر شیئر کی تو ان کے بھائی آفتاب شیرپاو نے لکھا کہ ’یہ وہ آخری تصویر تھی جس میں وہ زندہ تھے، پشاور یونیورسٹی کے شعبہ تاریخ کی۔‘
آٹھ فروری 1975 کو شمال مغربی  سرحدی صوبہ (خیبرپختون خوا)  کے بادلوں سے ڈھکے دارالحکومت پشاورمیں شام ہو رہی تھی۔
پیپلزپارٹی کے بانی رہنما اور سینیئر وزیر حیات محمد خان شیرپاؤ پشاور یونیورسٹی میں ہسٹری سوسائٹی کی  تقریبِ حلف برداری کے بعد چائے پینے کے لیے جا رہے تھے۔
اچانک سوسائٹی کے ایک عہدیدار نے انھیں مخاطب کر کے چندے کا مطالبہ کیا اور شکوہ کیا کہ اس کا اعلان تقریر میں کیوں نہیں کیا گیا۔
مہمانِ خصوصی واپس سٹیج پر آ کر چند وضاحتی جملے ہی  کہہ پائے تھے کہ ایک خوفناک دھماکا ہوا۔
انگریزی اخبار پاکستان ٹائمز کی خبر تھی کہ یونیورسٹی ہال میں بھگدڑ تھی جب شدید زخمی شیرپاؤ کو ٹوٹتی سانسوں میں ہسپتال لے جایا گیا۔ شام 5:25 پر ان کی موت کا اعلان کیا گیا۔
انھیں مارنے کے لیے استعمال کیا گیا مبینہ بم لگا ٹیپ ریکارڈر، پشتون قوم پرست رہنما جمعہ خان صوفی کے مطابق، 7 فروری 1975 کو بھی نصب کیا گیا تھا لیکن تب دھماکا نہ کیا جا سکا۔
جمعہ خان نے اپنی یادداشتیں ’فریبِ ناتمام‘ (پشتو میں ’د درمسال خٹی‘) کے نام سے قلم بند کیں۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
جمعہ خان  لکھتے ہیں کہ ’انور باچا  اور امجد باچا  نے ایک ٹیپ ریکارڈ میں بم نصب کیا تھا۔  انھیں 7 فروری کو ٹیکنیکل کالج پشاور میں ایک تقریب، جس میں شیر پاؤ شریک تھے، میں بم دھماکا کرنا تھا۔ لیکن اس دن  منصوبے پر عمل درآمد  نہ ہو سکا۔‘
’ٹیکنیکل کالج پشاور  کی تقریب سے اگلے روز پشاوریونیورسٹی میں انور اور امجد نے اپنا ٹیپ ریکارڈر روسٹرم پر مائیک کے ساتھ بظاہر اس غرض سے رکھا کہ شیرپاؤ کی تقریر ریکارڈ ہو۔ جب شیر پاؤ تقریر اور سوال و جواب کے لیے روسٹرم پر آئے تو ایک زور دار دھماکا ہوا، حیات محمد خان شیرپاؤ دھماکے کی نذر ہو گئے اور کئی دیگر افراد شدید زخمی ہوئے اور مرے بھی۔‘
جمعہ خان کے مطابق ’بارش ہو رہی تھی جب امجد اور انور کو چارسدہ جاتے ہوئے پولیس نے شک کی بنیاد پر حراست میں لے لیا۔ بُلا خان (حبیب اللہ خان) کو خبر ہوئی تو وہ پولیس کے پاس آئے، اسے ڈرایا دھمکایا اور دونوں کو اپنا مہمان ظاہر کرتے ہوئے رہا کروا لیا اور  اگلے روز انھیں اور اپنے بھائی معزاللہ خان کو لے کر براستہ مہمند ایجنسی افغانستان چلے گئے۔‘
جمعہ خان نے لکھا ہے کہ اس سے پہلے  بھی حیات شیر پاؤ پر ایک سے زائد مرتبہ حملے کی کوششیں ہوئیں۔
’ایک مرتبہ سوات میں جلسے میں بم سے بھرا ایک بریف کیس سٹیج کے ساتھ رکھا  گیا۔ تاہم بم فیوز کے تار الگ ہونے کی وجہ سے پھٹ نہ سکا۔‘
’ایک نوکر اس بریف کیس  کو اپنے گھر لے گیا کہ اس میں رقم ہو گی۔ لیکن کھولنے پر بم نصب  دیکھا تو اپنے مالک کو  اطلاع دی جن کے حکم سے بریف کیس ضائع کردیا گیا۔‘
’چند روز قندوز میں گزارنے کے بعد یہ لوگ کابل پہنچ کر ہمارے پاس آگئے۔‘
’دوسری طرف پاکستان میں پولیس کو  دوشیروانیاں ملیں اور ان کے ذریعے وہ پہلے ان کے درزی  اور پھر ان کے مالکوں کی پہچان تک پہنچ گئی۔ یعنی انور باچا اور امجد باچا کے نام منظر عام پر آگئے۔‘
وزیراعظم ذوالفقار علی بھٹو 9 فروری کو رات دیر سے امریکہ  کے دورےسے ہنگامی طورپر  اسلام آباد واپس آئے۔
اخباری اطلاعات کے مطابق، نیویارک میں شیرپاؤ کی موت کی خبر سننے کے فوراً بعد بھٹو نے صحافیوں سے کہا: ’بدقسمتی سے دہشت گردی سیاسی سرگرمی کا انداز بن چکی ہے اور افغانستان کا اس میں ہاتھ ہے۔‘
حکومتِ پاکستان نے 10 فروری کو اعلان کیا کہ نیشنل عوامی پارٹی پر پابندی عائد کر دی گئی ہے اور پارٹی کی جائیداد اور فنڈز ضبط کر لیے گئے ہیں۔ نیپ کے بیشتر قومی اور صوبائی رہنما 9 فروری کی رات دفاعِ پاکستان کے قوانین کے تحت گرفتار کر لیے گئے۔
’پاکستان اِن1975: دی ہائڈرا آف اپوزیشن‘ میں رچرڈ ایس وہیلر لکھتے ہیں کہ 1970 کے انتخابات میں بلوچستان اور سرحدمیں پیپلز پارٹی کو تقریباً کوئی حمایت نہ ملی تھی ، جہاں نیپ  مضبوط تھی۔ 1972 میں دونوں صوبوں میں نیپ، جمعیت علمائے اسلام اور آزاد ارکان پر مشتمل مخلوط حکومتیں بنیں، مگر فروری 1973 میں انھیں برطرف کر دیا گیا۔‘
’مرکزی حکومت کے تابع حکومتیں قائم کرنے کی کوشش بلوچستان میں مسلح مزاحمت اور بغاوت میں بدل گئی، جبکہ سرحد میں بم دھماکوں کا سلسلہ شروع ہوا، جنہیں اپوزیشن نے اشتعال انگیز عناصر کی کارروائیاں قرار دیا۔ حکومت 1974 تک  نیپ کے ملوث ہونے کا واضح ثبوت پیش نہ کر سکی۔‘
جمعہ خان صوفی لکھتے ہیں کہ ’جب شیرپاؤ قتل کی  خبر نشر ہوئی توافغان صدر سردار داؤد نے فوری طور پر اجمل خٹک سے فون پر رابطہ کیا اور کہا کہ یہ کام آپ لوگوں نے کیا ہے؟‘
’اجمل خٹک نے اپنی لاعلمی کا اظہار کیا، بلکہ یوں کہنا چاہیے کہ بالکل مکر گئے۔‘
حیات شیرپاؤ نے 1971میں صوبہ  سرحد کی گورنری سنبھالی تھی اور صوبائی اسمبلی کی بحالی کی نگرانی کی۔
امریکی سی آئی اے کی 19 فروری 1975 کی ڈی کلاسیفائیڈ (غیرخفیہ کی گئی) رپورٹ کے مطابق، پاکستان نے حیات محمد خان شیرپاؤ کے قتل کا الزام افغانستان اور افغان حمایت یافتہ نیشنل عوامی پارٹی پر عائد کیا۔
رپورٹ میں کہا گیا کہ ’کابل نیشنل عوامی پارٹی کے بعض ارکان کو پناہ دیتا تھا مگر یہ ثابت نہیں ہو سکا کہ افغان حکومت پاکستانی تخریب کاروں کو تربیت اور اسلحہ فراہم کر رہی تھی۔‘
17 فروری 1975 کو صوبہ سرحد میں براہِ راست مرکزی حکومت نافذ کر دی گئی۔
گورنر راج نافذ کرتے ہوئے وفاقی حکومت  کے جاری کردہ پریس نوٹ میں کہا گیا کہ یہ اقدام آئین کے آرٹیکل 232 کے تحت کیا گیا کیونکہ ’ایک ہمسایہ غیر ملکی طاقت صوبے میں معمولاتِ زندگی کو متاثر کرنے میں سرگرم ہے اور یہ صورت حال صوبائی حکومت کے قابو سے باہر ہو چکی ہے۔‘
20 فروری کو کابل، افغانستان، سے ایک ڈی کلاسیفائیڈ (غیرخفیہ کیے گئے) مراسلےمیں امریکی سفارت خانے نے لکھا کہ ایک شخص جس نے خود کو جلاوطن نیشنل عوامی پارٹی کا رہنما اجمل خٹک ظاہر کیا، 19 فروری کو سفارت خانے آیا اور شیرپاؤ کے قتل میں کسی بھی قسم کے کردار کی سختی سے تردید کی اور عدم تشدد سے اپنی وابستگی کا اظہار کیا۔
’اجمل خٹک نے بھٹو اور پاکستان پیپلز پارٹی پر فریب کاری اور سیاسی جرائم کی ایک طویل تاریخ کا الزام لگایا، اور خاص طور پر وزیر داخلہ عبدالقیوم خان پر شدید تنقید کی، یہاں تک کہ وہ انھیں شیرپاؤ کے قتل کا ذمہ دار ٹھہراتے ٹھہراتے رہ گئے۔‘
دو اپریل کو  صوبہ سرحد کی حکومت نے اعلان کیا کہ حیات محمد خان شیرپاؤ کے قتل میں ملوث بیشتر ملزمان کو گرفتار کر لیا گیا ہے۔
پاکستان ٹائمز نے ایک سرکاری ہینڈ آؤٹ کی بنیاد پر خبر شائع کی کہ ’شیرپاؤ کو ایک ایسے گروہ نے قتل کیا جو ایک سابق پیپلز پارٹی رہنما ،نثار محمد خان، ولی خان کے  بیٹے، اسفندیار ولی اور پختون سٹوڈنٹس فیڈریشن کے تین ارکان ،میاں احمد فاروق، انور بادشاہ اور امجد علی پر مشتمل تھا۔‘
خبر کے مطابق ’اس گروہ نے تین ماہ سے زائد عرصے تک سازش کی اور بالآخر 8 فروری کو ایک مہلک بم دھماکے کے ذریعے اپنے منصوبے میں کامیاب ہوا۔ نثار محمد خان پر الزام ہے کہ انھوں نے شیرپاؤ سے سیاسی اختلافات کی بنیاد پر اس سازش کی منصوبہ بندی کی، جبکہ انور بادشاہ اور امجد علی پر الزام ہے کہ انھوں نے وہ ٹیپ ریکارڈر رکھا جس میں بم نصب تھا۔‘
سرکاری بیان کے مطابق اس گروہ نے 7 فروری کو بھی اسی نوعیت کی ایک طلبہ یونین کے عہدے داروں کی تقریبِ حلف برداری کے موقع پر قتل کا منصوبہ بنایا تھا، مگر جب انھوں نے سٹیج پر شیرپاؤ کے ساتھ پختون سٹوڈنٹس فیڈریشن کے صدر (افراسیاب خٹک) کو بھی بیٹھے دیکھا تو اس منصوبے سے باز آ گئے۔
’نثار، اسفندیار اور احمد فاروق کو گرفتار کر کے ان سے اعترافی بیانات حاصل کر لیے گئے ہیں، جبکہ انور بادشاہ اور امجد علی ایک ہمسایہ ملک فرار ہو گئے ہیں۔‘
31 جولائی کو پشاور ہائی کورٹ کے جسٹس شاہنواز خان کی سربراہی میں قائم خصوصی ٹربیونل نے نثار محمد خان، اسفندیار ولی اور احمد فاروق کو  دھماکا مواد ایکٹ کے تحت 10 سال سخت قید کی سزا دی گئی، جبکہ اسفندیار ولی اور احمد فاروق کو پاکستان کے دفاع کے قوانین کی شق 43 کے تحت 7 سال اضافی قید بھی  سنائی گئی۔
30 اکتوبر 1975 کو سپریم کورٹ آف پاکستان نے نیپ پر پابندی کو جائز قرار دیا۔اس کے بعد سپریم کورٹ کے حکم پر جسٹس اسلم ریاض کی سربراہی میں ایک 4 رکنی ٹریبونل تشکیل دیا گیا۔ اس ٹریبونل کی  کارروائی کے لیے سندھ کا شہر حیدرآباد منتخب کیا گیا۔
حیدرآباد سازش کیس میں 54 ملزمان نامزد تھے جن میں نیپ کی پوری سینٹرل کمیٹی شامل تھی۔ ان پر الزام تھا کہ انھوں نے نیپ کے پشاور کنونشن میں جو قرارداد پاس کی تھی وہ بغاوت کے زمرے میں آتی ہے۔
حیدرآباد ٹربیونل میں مقدمے کا آغاز 10 مئی 1976 کو ہوا اور استغاثہ نے 455 گواہوں کی فہرست پیش کی، مگر 18 ماہ میں صرف 22 گواہ پیش کیے گئے۔ ولی خان نے اس سست روی پر مقدمے کا بائیکاٹ کیا اور طنزیہ خط لکھا کہ ’اس رفتار سے فیصلہ آنے میں 50 سال لگیں گے، لہٰذا سب کے لیے آبِ حیات کا بندوبست کیا جائے۔‘
پانچ جولائی 1977 کے مارشل لا کے بعد جنرل ضیاء الحق نے حیدرآباد جیل کا دورہ کیا اور ولی خان و دیگر بلوچ رہنماؤں سے ملاقات کی۔ جلد ہی 15 رہنماؤں کو ضمانت پر رہا کر دیا گیا۔ سردار عطا اللہ مینگل کو علاج کے لیے امریکا بھیجا گیا اور ولی خان کو سی ایم ایچ راولپنڈی منتقل کیا گیا۔
یکم جنوری 1978 کو جنرل ضیاء الحق نے ٹربیونل ختم کر دیا اور عام معافی کے تحت تمام قیدی رہا کر دیے۔ ان کے مطابق اس اقدام کا مقصد قومی اتحاد، مکالمے اور ماضی کی تلخیوں کو بھلانا تھا۔
یہ سب ہوا لیکن حیات شیر پاؤ کا قتل  پراسرار ہی رہا۔
خود بھٹو پر بھی اس کا الزام لگا۔
اپنی کتا ب ’اے جرنی ٹو ڈِس الیونمنٹ‘ میں شیر باز خان مزاری  لکھتے ہیں کہ ’ایک نظریہ جسے آسانی سے رد نہیں کیا جا سکتا تھا یہ تھا کہ یہ قتل خود شیرپاؤ کے اپنے قائد، ذوالفقار علی بھٹو کی براہِ راست ہدایت پر کیا گیا۔‘
بھٹو کے ساتھی اور وزیر رفیع رضا اپنی کتاب ’ذوالفقارعلی بھٹو اینڈ پاکستان، 1967–1977‘ میں لکھتے ہیں کہ ’شیر پاؤ کی موت میرے لیے ذاتی صدمہ تھی، کیونکہ وہ میرے نہایت قریبی اور عزیز دوست اور ساتھی تھے۔‘
'میں نے ان کی شہادت سے پہلے کے دو دن ان کے گھر پشاور میں گزارے تھے، اور قتل کی رات انھیں اسلام آباد میں میرے ساتھ کھانا کھانا تھا۔ وزیر اعظم نے مجھے صوبائی حکومت کی کارکردگی کا جائزہ لینے کے لیے پشاور بھیجا تھا، کیونکہ وہ درست طور پر کام نہیں کر رہی تھی۔ انھیں میری اور شیرپاؤ کی دوستی کا علم تھا، اور انھوں نے مجھے ایک خفیہ نوٹ دیا تھا جس میں لکھا تھا کہ خود شیرپاؤ صوبے میں بم دھماکے کروا رہے ہیں۔‘
’جب میں نے اس معاملے پر شیرپاؤ سے بات کی تو انھوں نے کہا کہ انھیں ان رپورٹس کا علم ہے۔‘
رفیع رضا نے  لکھا کہ چند دن بعد شیرپاؤ کی موت نے ذوالفقار علی بھٹو کے ساتھ میری پہلی اور آخری شدید تلخ کلامی کو جنم دیا۔ ’میں نے کہا: آپ کیا سمجھتے ہیں کہ مجھ پر کیا گزری ہوگی، جب آپ نے مجھے ایک دن پہلے یہ کہنے کو کہا کہ وہ بم دھماکوں میں ملوث ہے، اور اگلے ہی دن وہ خود ایک دھماکے میں مارا گیا۔‘
ادھر اقتدارسے معزولی کے بعد بھٹو پر نواب محمد احمد خان کے قتل کا مقدمہ چلا، ہائی کورٹ سے سزائے موت کے بعد 18 دسمبر 1978 کو جب وہ سپریم کورٹ  کے سامنے پیش ہوئے تو مسلسل چار دن تک عدالت سے خطاب کرتے رہے۔
اپنے بیان میں انھوں نے اس بارے میں بھی بات کی اور کہا کہ ’شیرپاؤ میرے لیے بیٹے کی مانند تھا۔ لوگ کہتے ہیں کہ شیرپاؤ کے قتل میں میرا ہاتھ ہے۔ آفتاب (شیرپاؤ) ایک با اصول شخص ہیں۔ اگر ان کے بھائی کو ذوالفقار علی بھٹو نے قتل کروایا ہوتا تو آفتاب شیرپاؤ نہ پاکستان پیپلز پارٹی میں رہتے اور نہ ہی اس سے تعاون کرتے۔ شیرپاؤ ان کے بھائی تھے۔ ملک کے لیے مارے گئے۔ وہ میری پارٹی کے رکن تھے۔‘
’مجھ پر کتنے قاتلانہ حملے کیے گئے؟ کیا میں نے وہ بھی خود کروائے تھے؟‘

### Article 216 ###
طالبان حکومت اور پاکستانی سرحدی فورسز کے درمیان جھڑپوں اور سیاسی کشیدگی میں اضافے کے بعد دونوں ممالک کے درمیان تجارتی راستے بدستور بند ہیں۔
توقعات کے برعکس طالبان حکومت کی وزارتِ خزانہ اور عالمی بینک کی رپورٹ کے مطابق پاکستان کی جانب سے سرحد بند ہونے کا افغانستان کی مجموعی تجارت پر کچھ خاص منفی اثر نہیں پڑا۔
عالمی بینک نے اپنی رپورٹ میں کہا ہے کہ حالیہ صورتحال کے باعث افغانستان نے ایران اور وسطی ایشیائی ممالک سے درآمدات میں اضافہ کر کے پاکستانی راستوں کی بندش سے ہونے والے نقصانات کا ازالہ کیا۔
لیکن طالبان اور پاکستان کے درمیان تنازع کے اثرات سے مکمل طور پر انکار بھی ممکن نہیں، خاص طور پر افغانستان کی منڈیوں میں سیمنٹ کی قیمتوں میں بڑا اضافہ ہوا ہے۔
ہرات سے ہلمند تک بہت سے لوگوں نے بی بی سی پشتو سروس کو بتایا کہ ان کے علاقوں میں سیمنٹ کی قیمت حالیہ دنوں میں دگنی ہو گئی۔
جب طالبان نے سنہ 2021 میں افغانستان پر کنٹرول حاصل کیا تھا اور سکیورٹی کی صورتحال بہتر ہوئی تھی تو ملک میں کئی ترقیاتی منصوبوں پر کام میں تیزی آئی تھی جیسا کہ ہائی ویز، ریلویز، پانی کی ترسیل کے نہری نظام اور دیگر تعمیرات اور اس صورتحال کے باعث افغانستان کی سیمنٹ کی ضرورت میں نمایاں اضافہ ہوا تھا۔
عالمی بینک نے اپنی اپریل 2024 کی رپورٹ میں کہا تھا کہ افغانستان کا صنعتی شعبہ 2.1 فیصد کی شرح سے بڑھا جبکہ سنہ 2023 میں یہ شرح 1.8 فیصد تھی۔
عالمی بینک نے اس کی بنیادی وجہ تعمیراتی شعبے کی توسیع کو قرار دیا تھا، جو اُن کے مطابق 15 فیصد بڑھ چکا ہے۔ خاص طور پر کابل میں جہاں بڑھتی ہوئی آبادی کے سبب رہائش، کاروبار اور مختلف سہولیات کی مانگ میں اضافہ ہوا۔
ایک اور وجہ یہ بتائی گئی کہ کمزور معیشت اور محدود بینکنگ سہولیات کے باعث مناسب سرمایہ کاری کے مواقع کم ہیں اور اسی لیے کئی افغان نقد رقم رکھنے کے بجائے جائیداد خریدنا اور عمارتیں تعمیر کرنے کو محفوظ سرمایہ کاری  قرار دیتے ہیں اور اسی کو ترجیح بھی دیتے ہیں۔
عالمی بینک یہ بھی کہتا ہے کہ طالبان حکومت نے گذشتہ برسوں میں مواصلات اور عوامی خدمات کی سہولیات کو بہتر بنانے کے لیے سڑکوں، پلوں اور سرکاری عمارتوں کی تعمیر کو ترجیح دی۔
طالبان حکومت کے نائب وزیرِ برائے اقتصادی امور کی جانب سے ویب سائٹ پر بھی کہا گیا کہ افغانستان میں پلوں، نالوں، صنعتی، سروس، شہری اور فوجی عمارتوں، پانی اور بجلی کے ڈیموں اور پانی کی فراہمی کے نیٹ ورک کی تعمیر میں سیمنٹ استعمال ہوتا ہے۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
افغانستان کو اپنے ترقیاتی منصوبوں کی تکمیل کے لیے ہر سال تقریباً 50 سے 70 لاکھ ٹن سیمنٹ کی ضرورت ہوتی ہے۔
آل پاکستان سیمنٹ مینوفیکچررز ایسوسی ایشن کی جانب سے بی بی سی کو فراہم کردہ اعداد و شمار کے مطابق مالی سال 2024-25 کے دوران پاکستان کی افغانستان کو سیمنٹ کی کل برآمدات لگ بھگ 16 لاکھ 84 ہزار ٹن کے قریب رہیں جبکہ اس سے پچھلے مالی سال کے دوران یہ برآمدات 14 لاکھ 57 ہزار ٹن تھیں۔
آل پاکستان سیمنٹ مینوفیکچررز ایسوسی ایشن کے چیئرمین محمد علی ٹبہ کا کہنا ہے کہ افغانستان پاکستان کے سیمنٹ کی ایک بڑی منڈی ہے۔ بی بی سی سے بات کرتے ہوئے انھوں نے بتایا کہ اعداد و شمار کے مطابق پاکستان افغاستان کو ہر مہینے لگ بھگ ڈیڑھ سے دو لاکھ ٹن سیمنٹ برآمد کر رہا تھا۔
انھوں نے بتایا کہ پاکستان میں سیمنٹ بنانے والے مختلف کارخانے افغانستان سیمنٹ برآمد کرتے تھے تاہم ان میں بڑے ناموں میں بیسٹ وے سیمنٹ، لکی سیمنٹ، فوجی سیمنٹ اور چیراٹ سیمنٹ شامل ہیں۔
ورلڈ ٹریڈ آرگنائزیشن کے مطابق پاکستان کی جانب سے سنہ 2023 میں افغانستان کو بھیجے گئے سمینٹ کی مالیت لگ بھگ پانچ کروڑ 50 لاکھ ڈالر تھی۔
دوسری جانب افغان وزارتِ صنعت و تجارت کے مطابق رواں سال کے پہلے آٹھ ماہ میں پاکستان نے افغانستان کو 16 لاکھ ٹن سیمنٹ برآمد کیا جس کی مالیت 151 ملین ڈالر سے زیادہ تھی۔
پاکستان سیمنٹ مینوفیکچررز ایسوسی ایشن کے اعداد و شمار کے مطابق سنہ 2025 میں پاکستان کی سیمنٹ کی کُل پیداوار 46 ملین ٹن سے زیادہ تھی جس میں سے 92 لاکھ ٹن برآمد کی گئی۔
افغان مارکیٹ کو پاکستان کی 16 لاکھ ٹن برآمدات کو دیکھتے ہوئے ایسا لگتا ہے کہ کابل اپنی سالانہ سیمنٹ کی ضروریات کا تقریباً 18 فیصد پاکستان سے پورا کرتا ہے۔
پاکستان اور افغانستان کے درمیان کشیدگی اور اس کے بعد اکتوبر کے مہینے سے تجارت بند ہونے کا سلسلہ شروع ہوا جس کے بعد پاکستان سے افغانستان کو سیمنٹ کی برآمد رک گئی۔
محمد علی ٹبہ کے مطابق سرحد کی بندش سے فرق تو پڑا کیونکہ ہر مہینے پاکستان سے تقریباً ڈیڑھ سے دو لاکھ ٹن سیمنٹ افغانستان جا رہا تھا اور یہ سلسلہ اب بند ہے۔
رواں مالی سال کے  پہلے چار مہینوں (جون سے ستمبر) میں پاکستان کی جانب سے افغانستان میں سیمنٹ کی کل برآمدات 828,505 ٹن رہیں جو گذشتہ مالی سال کے دوران 710,057 ٹن کے مقابلے میں 17 فیصد زیادہ تھی۔
جولائی 2025 میں 235,255 ٹن رہی جو گذشتہ سال کے اسی مہینے میں 99,020 ٹن کے مقابلے میں غیر معمولی اضافے سے 138 فیصد زائد رہی۔
تاہم سرحد کی بندش کے بعد اکتوبر کے مہینے میں پاکستان سے افغانستان سیمنٹ کی برآمد میں اضافے کا یہ رجحان رک جاتا ہے اور پاکستان کی افغانستان کو سیمنٹ کی برآمدات میں بہت بڑی کمی ریکارڈ کی گئی۔
طالبان حکومت کے نائب وزیرِ برائے اقتصادی امور کے مطابق افغانستان کی سیمنٹ کی پیداوار بہت کم ہے۔
افغانستان کو ہر سال تقریباً پانچ سے سات ملین ٹن سیمنٹ کی ضرورت ہوتی ہے لیکن ملک کی سیمنٹ پیدا کرنے کی صلاحیت بہت محدود ہے۔
طالبان کی وزارتِ صنعت و تجارت کے ترجمان اخوندزادہ عبدالسلام جواد نے بی بی سی کو بتایا کہ سنہ 2025 کے پہلے آٹھ مہینوں میں افغانستان میں 30 لاکھ 759 ٹن سیمنٹ درآمد کیا گیا، جس کی مالیت 326 ملین ڈالر تھی۔
یہ سیمنٹ درج ذیل ممالک سے درآمد کیا گیا:
افغانستان کی بڑی سیمنٹ فیکٹریاں ’غوری سیمنٹ‘ اور ’جبلِ سراج‘ ہیں، جو باغلان اور پروان میں واقع ہیں۔
غوری سیمنٹ فیکٹری روزانہ 600 ٹن پیدا کرتی ہے اور اگر پیداوار بڑھا کر 1400 ٹن بھی کر دی جائے تو یہ ملک کی ضروریات کا صرف 14 فیصد پورا کر پائے گی۔
جبلِ سراج فیکٹری روزانہ 100 ٹن پیدا کر سکتی ہے۔
طالبان نے سنہ 2024 میں نئی سیمنٹ فیکٹریاں بنانے کے لیے ایک معاہدہ بھی کیا، جیسے یتیمت تاق فیکٹری (یہ فیکٹری جوزجان صوبے میں ہے) ترک کمپنی 77 (کمپنی کا نام ہے 77) کے ساتھ، جس کی مالیت 11 ارب افغانی ہے۔ اگر یہ فیکٹری عملی طور پر کام شروع کر دے، تو یہ روزانہ 3,000 ٹن سیمنٹ پیدا کر سکتی ہے۔
طالبان کے مطابق، اب تک انھوں نے ملکی اور غیر ملکی کمپنیوں کے ساتھ تقریباً 43 ارب افغانی مالیت کے سیمنٹ معاہدے کیے ہیں۔
افغانستان کے ہمسایہ ممالک جیسے ایران اور وسطی ایشیائی ممالک خطے میں بڑے سیمنٹ پیدا کرنے والے ممالک ہیں۔ سیمنٹ انڈسٹری ورکرز ایسوسی ایشن کے مطابق ایران ہر سال تقریباً 88 ملین ٹن سیمنٹ پیدا کرتا ہے۔ جس میں سے 14 ملین ٹن دیگر ممالک کو برآمد کیا جاتا ہے۔
افغانستان ایران کا سب سے بڑا سیمنٹ درآمد کنندہ ہے۔ رواں سال کے پہلے سات مہینوں میں ایران نے افغانستان کو 12 لاکھ ٹن سیمنٹ برآمد کیا جو ایران کی کل سیمنٹ برآمدات کا 33 فیصد بنتا ہے۔
ایران کے علاوہ ازبکستان بھی افغانستان کے لیے ایک بڑا سیمنٹ برآمد کنندہ ہے۔ ملک کے شماریاتی کمیٹی کے مطابق اس سال کے پہلے نو مہینوں میں ازبکستان نے افغانستان کو 273000 ٹن سیمنٹ برآمد کیا۔
تاجکستان نے بھی تقریباً 393000 ٹن سیمنٹ افغانستان کو برآمد کیا جس کی مالیت 26 ملین ڈالر سے زیادہ ہے۔
ترکمانستان کی برآمدات بھی تقریباً 79000 ٹن ہیں لیکن ہرات میں ترکمانستان کے سفارت خانے کے مطابق وہ افغانستان کو سیمنٹ کی برآمدات بڑھانا چاہتے ہیں۔
ایران جو دنیا کے سب سے بڑے سیمنٹ پیدا کرنے والے ممالک میں شامل ہے بظاہر پاکستان کی سیمنٹ کی کمی کو پورا کر رہا ہے۔ سیمنٹ برآمدات میں اضافے میں اس بات نے بھی مدد کی کہ ایران اور افغانستان کے درمیان ایک ریلوے لائن بنائی گئی ہے جس سے سیمنٹ کی نقل و حمل سستی اور تیز ہو گئی ہے۔
ایرانی میڈیا کے مطابق سیمنٹ کی پہلی کھیپ ٹرین کے ذریعے افغانستان بھیجی گئی اور یہ برآمدات ہفتے میں 1000 ٹن کی صلاحیت سے جاری رہیں گی۔
اب ایسے میں طالبان حکومت کی وزارتِ صنعت و تجارت کے اعداد و شمار ظاہر کرتے ہیں کہ ایرانی سیمنٹ پاکستانی سیمنٹ سے بھی سستا ہے، یعنی پاکستان کے 16 لاکھ ٹن سیمنٹ کی مالیت 151 ملین ڈالر جبکہ ایران کے 17 لاکھ ٹن سیمنٹ کی مالیت 124 ملین ڈالر ہے۔
افغانستان کی ریلوے لائنیں ازبکستان اور ترکمانستان سے بھی جڑی ہوئی ہیں اور دونوں ممالک اپنا سیمنٹ برآمد کرنا چاہتے ہیں۔
پاکستان سے سیمنٹ کی برآمد بند ہونے کے بعد افغانستان کے لیے متبادل ملک کے بارے میں محمد علی ٹبہ نے بتایا کہ  ایران سے افغانستان جانے والے سیمنٹ میں کچھ عرصے سے اضافہ دیکھا جا رہا تھا اور اب پاکستان سے سیمنٹ برآمد بند ہونے کے بعد زیادہ سیمنٹ ایران سے جا رہا ہے۔
افغانستان میں انڈیا کے سیمنٹ کی برآمد کے بارے میں محمد علی ٹبہ نے بتایا کہ انڈین سیمنٹ افغانستان نہیں جا رہا اور افغانستان کی ڈیمانڈ ایران سے پوری ہو رہی ہے۔

### Article 217 ###
’مجھے میرے ایس ایچ او کی کال آ رہی ہے۔ ہاں جی خرم۔۔۔ بندہ پکڑ لیا ہے؟ رُکو میں آ رہی ہوں، آپ کدھر ہیں۔۔ اوکے اوکے۔ آپ لوگ اِسی طرح رہیں، ایک قتل ہو گیا ہے، میں جلدی سے ہو کر آئی۔‘ اور یہاں سکرین پر لکھا دکھائی دیتا ہے ’ایک گھنٹے بعد‘۔
اس دو منٹ کی وائرل ویڈیو میں پنجاب پولیس کی اے ایس پی شہربانو نقوی کو دیکھا جا سکتا ہے جو ایک پوڈکاسٹ انٹرویو میں موجود تھیں۔
ویڈیو کے اگلے حصے میں شہربانو نقوی پوڈکاسٹ کے میزبان کو بتاتی ہیں کہ ایک ’قتل‘ ہو گیا تھا جس کے لیے ان کا جانا ضروری تھا۔
پنجاب کے دارالحکومت لاہور میں تعینات اے ایس پی شہربانو اپنے کیریئر کے دوران بہادری اور حاضر دماغی رکھنے کے باعث اکثر داد وصول کرتی ہیں۔  وہ اکثر پولیس کے محکمے کی نیک نامی کے لیے سوشل میڈیا پر نظر آتی رہتی ہیں۔
تاہم اس ویڈیو کلپ میں قتل کے ایک کیس کے بارے میں بے تکلف انداز میں بات چیت سوشل میڈیا پر موضوع بحث ہے۔
بی بی سی کے رابطہ کرنے پر اے ایس پی شہر بانو نے مختصر تبصرہ کرتے ہوئے کہا کہ ’یہ ویڈیو بہت پرانی ہے۔‘ جبکہ پوڈکاسٹ کے میزبان کا کہنا تھا کہ یہ کلپ پولیس اہلکار کی اجازت سے انٹرویو میں شامل کیا گیا تھا۔
یاد رہے کہ گذشتہ سال فروری کے دوران شہربانو نقوی نے لاہور کےاچھرہ بازار میں ہجوم سے گھری ایک خاتون کو بحفاظت نکالا تھا۔آئی جی پنجاب ڈاکٹر عثمان انور نے اُنھیں قائد اعظم میڈل سے بھی نوازا تھا۔
ویڈیو کلپ میں ’ایک گھنٹے بعد‘ کے پیغام کے بعد اے ایس پی شہربانو اور پوڈکاسٹ میزبان کے درمیان بات چیت کچھ یوں ہوئی۔ اینکر نے ان کے کام کی تعریف کے بعد مسکراتے ہوئے پوچھا کہ ’کیا میں جان سکتا ہوں کہ کیا ہوا تھا؟‘ جس پر پولیس افسر کہتی ہیں کہ ’قتل‘۔
اس کے بعد شہر بانو نے بتایا کہ کیسے ایک شخص نے اپنے دوست کو پیسوں کے معاملے پر جان سے مار دیا مگر پولیس نے ’قاتل کو پکڑ لیا‘ اور لاش بھی مل گئی ہے۔ وہ بے تکلف انداز میں یہ بھی بتاتی ہیں کہ پولیس نے ایک کامیاب آپریشن میں یرغمالی کو بھی چھڑوا لیا تھا۔
کئی صارفین نے تبصرہ کیا کہ پولیس اہلکاروں کو سنگین جرائم کے معاملے میں قانون کے مطابق محتاط انداز میں بات چیت کرنی چاہیے۔ جبکہ کچھ لوگوں نے سوال کیا کہ پولیس اس ویڈیو کلپ سے پیغام دینا چاہ رہی تھی۔
علی زیدی ویلاگ نامی صارف لکھتے ہیں کہ ’کسی مہذب معاشرے میں ایک پولیس افسر یہ کرتیں تو اُسے نہ صرف برطرف کیا جاتا بلکہ جیل ہو جاتی۔‘
وہ لکھتے ہیں کہ ’ایک گھنٹے میں ایف آئی آر نہیں لکھی جاتی مگر انھوں نے قاتل بھی پکڑ لیا اور قتل کی وجہ بھی میڈیا پر بتا دی۔ عدالتیں جس کام میں سالوں لگا دیتی ہیں، انھوں نے ایک گھنٹے میں کر دیا۔۔۔ واہ!‘
فیاض شاہ نامی صارف نے طنز کیا کہ ’پاکستان ابھی ٹِک ٹاکرز کے نازک دور سے گزر رہا ہے۔‘
جبکہ صحافی وحید مراد نے اظہار تفنن لکھا کہ ’پنجاب پولیس والے/والیاں چھا گئے ہر طرف۔ سڈنی کی بونڈائی بیچ حملے کی تحقیقات کرنے والے نیو ساؤتھ ویلز پولیس کے افسران کو بھی سیکھنا چاہیے۔‘
شاہد عباسی نامی صحافی نے بھی لکھا کہ ’ایک ’قتل پر مسکراہٹ بھرے جواب۔ واقعی ایسا پنجاب پولیس ہی کر سکتی ہے۔‘
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
بی بی سی کے بھیجے گئے سوالات پر اے ایس پی شہربانو نقوی نے ٹیلی فون پر مختصر گفتگو کرتے ہوئے کہا کہ ’یہ ویڈیو بہت پرانی ہے۔‘
ایک تحریری جواب میں ان کا کہنا تھا کہ ’یہاں کوئی خبر نہیں ہے۔ اس پر خبر بنانے کی کوشش نہ کریں۔ اس میں کسی چیز کا کوئی پس منظر نہیں ہے۔‘
دوسری طرف اس کلپ میں موجود ’وائس آف کلک می پاکستان‘ کے پوڈکاسٹ میزبان فیروز چوہدری کا کہنا تھا کہ یہ پوڈ کاسٹ 17 ستمبر 2025 کو لاہور کے تھانہ ڈیفینس بی میں ریکارڈ کی گئی اور اُس وقت شہربانو نقوی اے ایس پی ڈیفینس تھیں۔ اُن کے بقول یہ پوڈ کاسٹ گذشتہ ہفتے اپ لوڈ کیا گیا۔
فیروز چوہدری کا کہنا تھا کہ ’جس دن ہم نے پوڈ کاسٹ ریکارڈ کی، اس دن بھی اے ایس پی شہربانو نقوی بہت مصروف تھیں اور پوڈ کاسٹ مقررہ وقت سے کافی تاخیر کے بعد ہی شروع ہوئی تھی۔‘
فیروز کے بقول پوڈ کاسٹ کی ریکارڈنگ رات ساڑھے بارہ بجے شروع ہوئی اور صرف سات منٹ بعد ہی اُنھیں یہ فون آ گیا۔
اُن کا کہنا تھا کہ ’اُس وقت اے ایس پی صاحبہ نے اپنے فرائض کو ترجیح دی اور اچھے طریقے سے ہمیں آگاہ کر کے گئیں اور پورے ایک گھنٹے بعد واپس آ گئیں۔‘
فیروز کا دعویٰ ہے کہ شہر بانو نقوی واقعی ایک گھنٹے بعد واپس آ گئی تھیں۔ ’یہ تاثر یہ پہلے سے طے شدہ تھا، درست نہیں ہے۔‘
’ہم کیسے ایک پولیس افسر کو ایک ڈرامہ کرنے کا کہہ سکتے ہیں۔ اُنھیں تو پہلے سے دُنیا جانتی ہے۔ اُنھیں پبلیسٹی سٹنٹ کرنے کی ضرورت نہیں تھی۔ ہمارے لیے تو یہی کافی تھا کہ وہ ہمارے ساتھ پوڈ کاسٹ کر رہی تھیں۔‘
اُن کا کہنا تھا کہ یہ کلپ بھی پوڈ کاسٹ میں اُن کی اجازت سے ہی شامل کیا گیا تھا۔ لیکن وہ سوشل میڈیا پر اسے ’منفی رنگ‘ دینے پر ناخوش ہیں۔
فیروز کہتے ہیں کہ یہ کلپ وائرل ہونے کے بعد شہربانو نقوی نے اُن سے افسوس کا اظہار کیا ہے کہ کس طرح اسے ’منفی رنگ‘ دیا جا رہا ہے۔
سوشل میڈیا کے لیے اکثر انٹرویوز اور پوڈکاسٹوں میں نظر آنے والے پولیس افسران اور ان پر لاگو ہونے والے قواعد و ضوابط کے بارے میں جاننے کے لیے بی بی سی نے آئی جی پنجاب ڈاکٹر عثمان انوار اور پی آر او آفس رابطہ کرنے کی کوشش کی تاہم ان کی جانب سے سوالوں پر کوئی جواب نہیں دیا گیا۔
یاد رہے کہ آئی جی پنجاب کی جانب سے آر پی اورز کو جاری ہونے والے احکامات کے مطابق کوئی بھی پولیس افسر یا اہلکار دوران ڈیوٹی یا ذاتی حیثیت میں اپنے سوشل میڈیا پر کسی قسم کی ویڈیوز، تبصرے، مذہبی یا سیاسی مواد شیئر نہیں کر سکتا۔
جبکہ کسی بھی معاملے پر بات کرنے کے لیے متعلقہ ڈی پی او یا پھر مخصوص میڈیا یونٹ سے اجازت درکار ہوتی ہے۔ قواعد و ضوابط کے مطابق ایسے مواد کو پولیس کے آفیشل سوشل میڈیا اکاونٹس سے بھی شئیر کیا جاتا ہے اور خلاف ورزی پر محکمانہ کارروائی کا سامنا کرنا پڑ سکتا ہے۔
اس معاملے پر بات کرتے ہوئے ایک حاضر سروس پولیس افسر نے نام نہ ظاہر کرنے کی شرط پر بتایا کہ 'مجھ سمیت کسی بھی افسر کو سوشل میڈیا یا میڈیا پر کوئی بھی بات کرنے سے پہلے خصوصی اجازت درکار ہوتی ہے۔
'اس کام کے لیے پنجاب پولیس میں ڈی آئی جی لیول کا افسر بطور ترجمان نامزد ہوتا ہے جو پولیس کا بیانیہ لوگوں یا میڈیا تک پہنچاتا ہے۔'
انھوں نے مزید کہا کہ پہلے سوشل میڈیا کے استعمال پر ایس او پیز لاگو تھے لیکن اس وقت 'ایک سٹینڈنگ آرڈر موجود ہے جس کے مطابق اگر میں سوشل میڈیا ایس او پیز کی خلاف وزری کروں گا تو میرے خلاف لیگل محکمہ کارروائی ہو سکتی ہے اور میں سزا کا مرتکب پایا جاؤں گا۔'
سابق آئی جی عارف نواز کا کہنا تھا کہ جب اعلیٰ عہدیداروں نے سوشل میڈیا کے ذریعے اپنی اور محکمے کی تشہیر شروع کی تو اس کا اثر نچلی سطح پر بھی منتقل ہوا۔ وہ کہتے ہیں کہ ماضی میں ایسی ہدایات بھی موجود تھیں کہ 'ہر ڈی پی او، آر پی او، پولیس افسر نے ایک ٹک ٹاک بنا کر اپ لوڈ کرنی ہے۔'
'لیکن بعد میں پنجاب میں یہ رجحان بہت زیادہ ہوگیا اور وزیر اعلیٰ نے بھی نوٹس لیا تھا کہ یہ آپ لوگ کیا کر رہے ہیں۔'
وہ کہتے ہیں کہ اس چیز پر زور دینے کی ضرورت ہے کہ پولیس کے ادارے میں اعلیٰ عہدیداران سوشل میڈیا اور دیگر ذرائع ابلاغ کے استعمال کی ٹریننگ حاصل کریں۔ 'آپ کو معلوم ہونا چاہیے کہ آپ نے کیا کہنا ہے اور کیا نہیں کہنا۔'

### Article 218 ###
اگر آپ کو یہ پتہ چلے کہ پاکستان کے کسی ادارے نے برطانیہ کے کسی شہر کو صاف ستھرا رکھنے کے لیے مشورے دیے ہیں تو یہ یقیناً آپ کے لیے حیران کُن ہو گا۔
لیکن حقیقت یہی ہے کہ پنجاب ویسٹ اتھارٹی اور برمنگھم میں رضا کاروں کے درمیان ہونے والے ڈیجیٹل رابطے نے برمنگھم میں گلی اور محلوں کو صاف رکھنے میں مدد دی ہے۔
یہ کہانی ہے پاکستان میں فضلہ ٹھکانے لگانے کے ماہرین اور برمنگھم کے رضاکاروں کے درمیان ہونے والی ڈیجیٹل پارٹنر شپ کی، جس نے کئی مفروضوں کو چیلنج کیا ہے۔
جب پنجاب ویسٹ اتھارٹی نے برمنگھم کمیونٹی کے منتظمین سے آن لائن بات چیت شروع کی تو ہدف واضح تھا کہ اُن کے ساتھ ایسا تسلیم شدہ ماڈل شیئر کیا جائے، جس نے پاکستان میں گلی محلوں کا نقشہ بدل کر رکھ دیا ہو۔
ان رابطوں کا مقصد برمنگھم جیسے شہر میں اُبلتے ہوئے کوڑے دانوں اور آئے روز صفائی ستھرائی کے کارکنوں کی ہڑتالوں کی وجہ سے پیش آنے والی مشکلات کا حل تجویز کرنا تھا۔ ان رابطوں کے جو نتائج سامنے آئے وہ خیالات کا ایک طاقتور تبادلہ تھے، جس نے یہ ثابت کیا کہ غیر متوقع جگہوں سے بھی مؤثر حل نکل سکتے ہیں۔
برمنگھم میں رضاکاروں کی قیادت نوید کر رہے تھے۔ اُن کا کہنا تھا کہ ’یہ تسلیم کرنا افسوسناک ہے، لیکن سب سے بڑا مسئلہ ہمارے اپنے لوگ ہیں۔
’بہت سے لوگوں کا خیال ہے کہ ٹیکس ادا کرنے سے انھیں کہیں بھی کچرا پھینکنے کا حق مل جاتا ہے۔ ہماری کمیونٹی میں کوڑا اٹھانا ایک مثبت سرگرمی کے بجائے اب ضرورت بن گیا ہے۔ اسلام صفائی کی اہمیت کا درس دیتا ہے، اس کے باوجود ہم اس سے پیچھے رہ گئے ہیں۔‘
یہ رہنمائی آن لائن سیشن کی صورت میں دی گئی، جس میں کچرے کو مؤثر طریقے سے ٹھکانے لگانے، ہمسائیوں کو شعور اور آگاہی دینے اور صاف ستھرے ماحول کی اہمیت کو اُجاگر کرنے کی صورت میں دی گئی۔
نوید کہتے ہیں کہ ان رابطوں نے شہری ذمہ داری کا ایک نیا زاویہ سامنے رکھا۔
’پنجاب کی ٹیم سے بات کرنے کے بعد، میں نے محسوس کیا کہ ہم اپنے ماحول پر فخر کرنے کے بجائے مغرب میں ایک ترقی پذیر ملک کی طرح برتاؤ کرنے لگے ہیں۔‘
لاہور ویسٹ مینجمنٹ کمپنی کے چیف ایگزیکٹو آفیسر بابر صاحب دین نے بتایا کہ ’پنجاب ویسٹ اتھارٹی کا بلیو پرنٹ، سادہ مگر مؤثر ہے۔ یہ تعلیم، کمیونٹی کی شمولیت اور فضلے کو کسی کام کی چیز میں تبدیل کرنے پر مرکوز ہے۔‘
اُن کا کہنا تھا کہ ’ہم نے کمیونٹیز کو کچرے کو درست طریقے سے ٹھکانے لگانے اور اسے کسی قیمتی چیز میں تبدیل کرنے کا طریقہ سکھایا۔ ہمیں فخر ہے کہ ہمارے کام کو عالمی سطح پر تسلیم کیا گیا اور ہم اسے برمنگھم جیسے شہر کے ساتھ شیئر کرنے کے لیے پُرجوش ہیں، کیونکہ انھیں کچرے کے چیلنجز کا سامنا ہے۔‘
خیال رہے کہ برطانیہ کے شہر برمنگھم میں کچرا اُٹھانے والوں کی ہڑتال کی وجہ سے آئے روز، کوڑا ٹھکانے لگانے کا چیلنج سامنے آتا رہتا ہے۔ اس ہڑتال کی وجہ سے برمنگھم میں اُبلتے کوڑے دانوں کی تصاویر سامنے آتی رہی ہیں۔
سینٹ میریز یونیورسٹی میں موسمیاتی تبدیلی کے ماہر پروفیسر فراز خان، اس عمل میں پنجاب ویسٹ اتھارٹی اور برمنگھم کے رضاروں کو مشاورت دیتے ہیں۔
بی بی سی سے گفتگو کرتے ہوئے اُن کا کہنا تھا کہ پنجاب نے واضح طور پر کوڑے سے نمٹنے کے لیے ایک منصوبہ بنایا ہے، جس سے دُنیا بھر میں بہت سے ادارے استفادہ کر سکتے ہیں۔
اُن کے بقول وہ فضلے کو استعمال کر کے، مستقبل میں دوبارہ اس پر سرمایہ کاری کر سکتے ہیں۔ برمنگھم بھی اس سے سیکھ سکتا ہے۔ ماحولیاتی مسائل سے نمٹنے کا حل دُنیا کے کسی  بھی حصے سے آ سکتا ہے۔
فراز کا کہنا تھا کہ اسلام عبادت کی ایک شکل کے طور پر صفائی پر زور دیتا ہے  اور ان رضاکاروں کی یہ کوششیں ان تعلیمات کا اظہار ہیں۔
اُن کے بقول برمنگھم کے رہائشی بھی، صفائی کی اہمیت کو سمجھتے ہیں، لیکن وہ ان اُصولوں سے کچھ دُور ہو گئے ہیں۔
نوید اس معاملے میں دیگر پیچیدگیوں کا ذکر کرتے ہیں۔ اُن کے بقول ہمارے ہاں، ایسے کونسلرز بھی ہیں، جو صرف انتخابات کے دنوں میں متحرک نظر آتے ہیں۔ لہذا ہمیں ایسے رہنماؤں کی ضرورت ہے جو اپنے گلی محلوں کی صفائی کے بارے میں واقعی فکر مند ہیں۔
اُن کا کہنا تھا کہ کمیونٹی کی آوازیں، بلدیاتی انتخابات میں سامنے آنی چاہییں، کیونکہ یہی وہ لوگ ہیں، جو اپنے گلی محلوں کے مفاد میں کام کرتے ہیں۔
وہ کہتے ہیں کہ ہمارا مقصد پنجاب کے تجربات سے مستفید ہوتے ہوئے، مقامی رضاکاروں اور دیگر شراکت داروں کے درمیان تعاون سے ایسا ماحول بنانا ہے، جس پر برمنگھم کے شہری فخر کر سکیں۔
رضاکاروں کے لیے یہ منصوبہ صرف کوڑے کو ٹھکانے لگانے کے لیے نہیں ہے، بلکہ یہ شہروں کے درمیان ایک پل کا کردار ادا کرے گا۔ یہ مایوسی کو اُمید میں بدلے گا۔

### Article 219 ###
راولپنڈی پولیس کی جانب سے منگل کو رات گئے واٹر کینن کے استعمال کے بعد اڈیالہ جیل کے باہر موجود سابق وزیر اعظم عمران خان کی بہنوں اور تحریک انصاف کے کارکنوں نے اپنا احتجاجی دھرنا ختم کر دیا ہے۔
منگل کی دوپہر علیمہ خان، نورین خان اور عظمیٰ خان اور پارٹی رہنما و کارکن سابق وزیر اعظم سے ملاقات کی غرض سے اڈیالہ جیل کے باہر پہنچے تھے تاہم جیل حکام کی جانب سے ملاقات کی اجازت نہ ملنے پر انھوں نے احتجاج دھرنے کا اعلان کیا تھا۔
منگل کی رات لگ بھگ ڈھائی بجے تک جاری رہنے والے اس دھرنے میں عمران خان کی بہنوں اور کارکنوں سمیت لگ بھگ 30 افراد موجود تھے۔
پولیس نے مظاہرین کو منتشر کرنے کے لیے واٹر کینن استعمال کیا جبکہ اس دوران پولیس نے وہاں موجود گاڑیوں کو اپنے قبضے میں لیا اور انھیں تھانہ روات منتقل کیا گیا ہے۔ پولیس کا دعویٰ ہے کہ قبضے میں لی گئی زیادہ تر گاڑیاں سرکاری ہیں اور وہ خیبر پختوانخوا کے مختلف محکموں کی ہیں۔
پاکستان تحریک انصاف نے ’ایکس‘ اکاؤنٹ پر اڈیالہ جیل کے باہر پولیس کے کریک ڈؤان کی ویڈیوز جاری کی ہیں جن میں دیکھا جا سکتا ہے کہ پولیس رات کے اندھیرے میں واٹر کینن کی مدد سے شرکا پر پانی پھینک رہی ہیں اور خواتین سمیت احتجاج میں شامل افراد اس پر احتجاج کرتے ہوئے دھرنے کے مقام سے واپس جا رہے ہیں۔
موقع پر موجود ایک مقامی صحافی اور ایک پولیس اہلکار نے بی بی سی سے بات کرتے ہوئے مظاہرین کے خلاف واٹر کینن کے استعمال کی تصدیق کی ہے۔
تحریک انصاف نے اس عمل کی سخت الفاظ میں مذمت کرتے ہوئے کہا ہے کہ عدالتی احکامات کے باوجود عمران خان کے اہلخانے کو اُن سے ملاقات نہیں کرنے دی گئی اسی لیے اڈیالہ جیل کے باہر دھرنا دیا جا رہا تھا۔
پی ٹی آئی نے اپنے بیان میں کہا کہ ’رات دیر گئے تک دھرنا جاری تھا جب شدید سرد موسم میں اچانک واٹر کینن سے اُن (مظاہرین) پر پانی پھینکا گیا، اس سے قطع نظر کہ اس احتجاج میں خواتین بھی شامل تھیں۔‘
بیان میں کہا گیا ہے کہ نہ صرف عمران خان کو ایک قیدی کے طور پر اُن کے حقوق سے محروم رکھا جا رہا ہے بلکہ احتجاج کے آئینی حقوق کو بھی پامال کیا جا رہا ہے۔
پولیس حکام کا کہنا ہے کہ عمران خان سے ملاقات ممکن نہیں تھی اور اس بارے میں عمران خان کی بہنوں کو متعدد بار آگاہ کیا گیا تھا اور بعدازاں انھیں مظاہرہ ختم کرنے پر بھی آمادہ کرنے کی کوشش کی گئی وہ پھر بھی احتجاج کرنے پر باضد تھے۔
تحریک انصاف کے سوشل میڈیا سے جاری کردہ ویڈیو میں دیکھا جا سکتا ہے کہ پولیس جیسے ہی واٹر کینن کا استعمال شروع کرتی ہے تو علیمہ خان اپنے ساتھ موجود لوگوں سے کہتی ہیں کہ ’میری وجہ سے مت گھبرائیں، یہ صرف پانی ہے، پانی سے مت گھبرائیں۔‘
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
اڈیالہ روڈ پر پی ٹی ائی کے احتجاج کی کوریج کرنے والے مقامی صحافی بابر ملک کا کہنا ہے کہ عمران خان کی بہنوں اور دیگر کارکنوں کیُ جانب سے فیکٹری ناکے کے قریب دھرنا دیا گیا تھا۔
انھوں نے بتایا کہ یہ دھرنا منگل کی دوپہر دو بجے شروع ہوا جو رات ڈھائی بجے تک جاری رہا اور اس کے بعد پولیس نے واٹر کینن کا استعمال کرتے ہوئے مظاہرین کو منتشر کر دیا۔
انھوں نے بتایا کہ منگل کی دوپہر دھرنے کے آغاز پر وہاں پی ٹی ائی کے کارکنوں کی ایک قابل ذکر تعداد موجود تھی لیکن جوں جوں وقت گزرتا گیا اور پولیس کی جانب سے مظاہرین کے خلاف قانونی کارروائی کرنے کی باتیں کی جانے لگیں تو مظاہرین کی تعداد میں کمی آتی گئی۔
دھرنے کے قریب ڈیوٹی پر موجود راولپنڈی پولیس کے ایک اہلکار نے بی بی سی کو بتایا کہ پولیس حکام نے عمران خان کی بہن علیمہ خان کے ساتھ تین مرتبہ مذاکرات کیے اور انھیں واضح پیغام دیا گیا کہ ان کی عمران خان سے ملاقات نہیں کروائی جاسکتی اس لیے وہ یہ دھرنا ختم کر دیں لیکن انھوں نے پولیس حکام کی اس درخواست کو رد کر دیا۔
پولیس اہلکار کا کہنا تھا کہ علیمہ خان کے مطالبے پر پولیس حکام نے قبضے میں لی گئیں خیبر پختونخوا کے مختلف محکموں کی چھ گاڑیوں اور ان کے ڈرائیورز کو رہا بھی کیا گیا مگر اس کے باوجود دھرنا ختم نہیں کیا گیا۔
بابر ملک کا کہنا تھا کہ مظاہرین نے کُھلے آسمان تلے دھرنا دیا ہوا تھا اور شام اور پھر رات کو سردی کی شدت میں کافی زیادہ آضافہ ہو گیا تھا جس کے باعث دھرنے کے شرکا جھاڑیوں کو اگ لگا کر سردی کی شدت کو کم کرنے کی کوشش کر رہے تھے۔
اڈیالہ جیل کے باہر موجود ایک اور صحافی کا کہنا تھا کہ عمران خان کی بہنوں نے واپس جاتے ہوئے کہا کہ وہ آئندہ منگل کو بھی اپنے بھائی سے ملاقات کرنے کے لیے دوبارہ آئیں گی۔
انھوں نے بتایا کہ مظاہرین کے پاس کھانے پینے کا سامان نہیں تھا جبکہ ممکنہ مظاہرے کے پیش نظر اڈیالہ جیل کے دو کلومیٹر کی حدود میں انتظامیہ کی جانب سے ہوٹلوں اور تمام مارکیٹوں کو بند کروا دیا گیا تھا۔
انھوں نے کہا کہ ’سخت سردی اور کھانے پینے کی اشیا کی کمی کو پورا کرنے کے لیے مقامی آبادی کے لوگوں کے علاوہ پی ٹی ایی کے کارکن اردگرد کے علاقوں سے کھانے پینے کی اشیا دھرنے میں موجود کارکنوں  کو پہنچا رہے تھے۔‘
بابر ملک نے بتایا کہ رات دو بجے کے بعد پولیس حکام نے مظاہرین کو منتشر کرنے کے لیے واٹر کینن کا استعمال کیا جس سے مظاہرین نہ صرف بھیگ گئے بلکہ واٹر کینن کے پریشر کی وجہ سے کچھ مظاہرین نیچے بھی گر گئے جس سے انھیں معمولی چوٹیں بھی آئیں۔
انھوں نے کہا کہ پولیس نے مظاہرین کو منتشر کرنے کے لیے لاٹھی چارج کا استعمال نہیں کیا لیکن واٹر کینن کے استعمال کی وجہ سے مظاہرین اُس جگہ سے ایک کلومیٹر پیچھے چلے گئے اور پھر منتشر ہو گئے۔
پاکستان تحریک انصاف کے کارکنوں کے علاوہ سوشل میڈیا پر بہت سے صارفین دسمبر کی سردی میں کھلے آسمان تلے موجود مظاہرین پر ٹھنڈے پانی کے چھڑکاؤ کی مذمت کی ہے۔
مبارک خان نامی صارف نے لکھا کہ ’عمران خان کی بہنیں شدید سرد موسم میں اڈیالہ جیل کے باہر اپنے بھائی سے ملاقات کا انتظار کر رہی تھیں۔۔۔ یہ منظر بہت المناک ہے۔‘
سابق سینیٹر مشتاق احمد خان نے ایکس پر لکھا کہ ’دسمبر کے مہینے میں رات کے 2 بجے اڈیالہ جیل کے سامنے اپنے بھائی کی ملاقات کے لیے آنے والی بزرگ خواتین پر بدترین تشدد سے ثابت ہو گیا کہ یہ حکومت اور اس کے سرپرست ہی اصل ذہنی مریض ہیں۔‘
انھوں نے لکھا کہ ’عمران خان کی بہنوں کا اپنے بھائی سے ملاقات کا مطالبہ ایک آئینی، قانونی اور انسانی حقوق پر مبنی مطالبہ ہے‘ اور عمران خان کی بہنوں ہر واٹر کینن سے حملہ کرنا فسطائیت ہے۔
ایک صارف نے اس جانب توجہ دلائی کے شدید سردی میں جسم پر ٹھنڈا پانی پڑنے سے بہت سے فوری طبی پیچیدگیاں جنم لے سکتی ہیں۔
منگل کو بھی جیل میں ملاقات کا دن تھا اور اسی لیے بانی پی ٹی ائی کی بہنیں اور کارکن اڈیالہ پہنچ رہے تھے لیکن انھیں جیل کے قریب گورکھپور ناکے پر روکا گیا تو انھوں نے احتجاج شروع کر دیا۔ پولیس نے جیل جانے والے راستے پر رکاوٹیں کھڑی کر کے بھاری نفری تعینات کر دی۔ کارکنان اور پولیس آمنے سامنے آگئے اور پی ٹی آئی کارکنان نے نعرے بازی شروع کر دی۔
پی ٹی آئی کے چیئرمین بیرسٹر گوہر بھی منگل کو عمران خان سے ملاقات کے لیے اڈیالہ جیل جانے کی کوشش کی تھی مگر پولیس نے انھیں رستے میں ہی روک لیا۔
پی ٹی آئی کارکنان کی موجودگی میں بیرسٹر گوہر نے میڈیا سے گفتگو کرتے ہوئے کہا تھا کہ ’ملاقاتیں ہوں گی تو حالات میں بہتر ہو سکتی ہے۔‘
یاد رہے کہ حکومت کا مؤقف ہے کہ عمران خان جیل میں کی جانے والی ملاقاتوں میں پارٹی کو احتجاج اور سیاسی انتشار پیدا کرنے کے احکامات جاری کرتے ہیں۔
گذشتہ ماہ نومبر میں بانی پی ٹی آئی کے خاندان اور پارٹی کے افراد کو اُن سے ملنے کی اجازت نہ ملنے پر تحریک انصاف احتجاج کیا جس کے بعد جیل حکام نے عمران خان کی بہن عظمی خان کو جیل میں ملاقات کی اجازت دی گئی۔
تقریباً ایک مہینے بعد عمران خان سے ملاقات کے بعد اُن کی بہن عظمی خان نے صحافیوں سے مختصر بات کرتے ہوئے کہا تھا کہ عمران خان کی 'صحت الحمد اللہ ٹھیک ہے، مگر وہ بہت غصے میں تھے اور کہہ رہے تھے کہ انھیں ذہنی تشدد کا نشانہ بنایا جا رہا ہے۔'
وزیراعظم کے مشیر رانا ثنا اللہ نے دعویٰ کیا تھا کہ اڈیالہ جیل میں سابق وزیر اعظم عمران خان کی بہن سے ان کی ملاقات اس شرط پر کروائی گئی تھی کہ ’وہ بعد میں پریس کانفرنس نہیں کریں گے اور اگر اسی طرح چلتے رہیں گے تو آئندہ بھی ملاقاتوں پر پابندی نہیں لگے گی۔‘
دوسری جانب وفاقی وزیر اطلاعات عطا تارڑ کا کہنا ہے کہ قانون کی خلاف ورزی کے بعد بانی پی ٹی آئی سے ملاقات کا ایک فیصد بھی امکان نہیں، ملاقات کسی کی خواہش پر نہیں قانونی بنیادوں پر بند ہوئی ہے۔

### Article 220 ###
’میں غیرسیاسی ہوں اور فنکار ہوں، میرا سیاست سے کوئی تعلق نہیں ہے۔ قیدی نمبر 804 کا جو گانا گایا وہ سٹیج کی قریب کھڑے ایک شخص کی دھمکی آمیز فرمائش پر گایا تھا۔ شالیمار باغ کی انتظامیہ اگر فنکاروں کو بلاتی ہے تو انھیں چاہیے کہ اُن کی حفاظت کا بندوبست بھی کرے۔‘
یہ کہنا ہے پاکستان کے معروف قوال فراز امجد خان کا، جن کے خلاف صوبائی دارالحکومت لاہور کے تھانہ باغبانپورہ میں 'جیل اڈیالہ قیدی 804 ہوئے' نامی گانا گانے پر مقدمہ درج کر لیا گیا ہے جس میں اشتعال انگیزی پھیلانے اور نقض امن جیسی دفعات کو شامل کیا گیا ہے۔
مقدمے میں قوال فراز خان کے ساتھ ساتھ اُن کے ہمنوا ساتھیوں (قوال پارٹی) کو بھی ملزم نامزد کیا گیا ہے تاہم لاہور پولیس کا کہنا ہے کہ تاحال کسی ملزم کو گرفتار نہیں کیا گیا  ہے۔
قوال فراز خان نے لاہور کی عدالت سے عبوری ضمانت قبل از گرفتاری بھی حاصل کر لی ہے اور ایڈیشنل سیشن جج شازب ڈار نے تھانہ باغبانپورہ پولیس لاہور کو حکم دیا ہے کہ مقدمے میں نامزد قوال فراز کو 13 جنوری تک گرفتار نہ کیا جائے جبکہ قوال فراز کو ہدایت کی ہے کہ وہ تھانے جاکر شامل تفتیش ہوں۔
دوسری جانب والڈ سٹی اتھارٹی لاہور کے ترجمان کے مطابق اس واقعہ کے بعد غفلت کے مرتکب ہونے کے الزام میں والڈ سٹی کے تین اہلکاروں کو فوری طور پر معطل کر دیا گیا ہے۔
یاد رہے کہ ’نک دا کوکا‘ نامی یہ گانا ابتدائی طور پر معروف پاکستانی گلوکار محمد اشرف عرف ملکو نے گایا تھا۔ دسمبر 2023 میں اپلوڈ ہونے والے اس گانے کے یوٹیوب پر دس ملین سے زیادہ ویوز ہیں۔
تاہم اس کے باعث بعدازاں انھیں مبینہ طور پر کافی مشکلات کا سامنا کرنا پڑا تھا اور جون 2024 میں انھیں لندن جانے والی ایک پرواز سے بھی آف لوڈ  کر دیا گیا تھا۔ بظاہر اسی صورتحال کو دیکھتے ہوئے ملکو نے اپنے اسی مشہور گانے کا ایک نیا ورژن ’فوجی کوکا‘ بھی گایا۔
تھانہ باغبانپورہ لاہور میں درج ہونے والی ایف آئی آر میں کہا گیا ہے کہ شالیمار باغ میں والڈ سٹی آف لاہور اتھارٹی کے زیراہتمام ایک میوزک اینڈ کلچرل نائٹ پروگرام ’چاندنی راتوں‘ کے عنوان سے سنیچر کی شب منعقد ہوتا ہے جو کہ خالصتاً ثقافتی نوعیت کی تقریب ہوتی ہے اور اس کا مقصد ثقافت، موسیقی اور ہم اہنگی کا فروغ دنیا ہوتا ہے۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
ایف آئی آر میں انچارج شالیمار باغ نے مؤقف اپنایا کہ ’اس تقریب میں کسی قسم کے سیاسی مواد کی تشہیر یا سیاسی نعرے بازی کی اجازت نہیں ہوتی، تاہم تین فروری کو قوالی نائٹ کے دوران فراز خان اور اس کے ساتھی قوالوں نے دانستہ طور پر بغیر اجازت ایک سیاسی اشتعال انگیز نغمہ گایا جس کے بول ’جیل اڈیالہ قیدی 804‘ ہوئے تھے، جسے انتظامیہ نے بند کروا دیا۔‘
ایف آئی آر کے مطابق ’اس گانے کے نتیجے میں عوامی مجمع میں جوش و اشتعال پیدا ہوا، امن عامہ کا متاثر ہونے کا خدشہ ہوا، تقریب کا غیرسیاسی اور ثقافتی مقصد سبوتاژ ہوا اور ایک سرکاری ادارے کی ساکھ، غیرجانبداری اور وقار کو شدید نقصان پہنچا۔‘
ایف آئی آر کے مطابق ’قوال فراز خان کا یہ فعل انتہائی غیر ذمہ دارانہ، قابل مذمت اور قانونی حدود سے تجاوز کے مترادف ہے۔ یہ عمل عوام کو اشتعال دلانے، عوامی نظم و ضبط میں خلل ڈالنے اور ریاستی ادارے کو متنازع بنانے کی کوشش ہے جو کہ قابل تعزیر جرم ہے۔‘
فوجداری قوانین کے ماہرمحمد اشرف بھٹہ ایڈووکیٹ نے بی بی سی اُردو کو بتایا کہ اس مقدمے میں تعزیرات پاکستان کی دفعہ 505 سب سیکشن ون بھی عائد کی گئی ہے جو کہ عوامی فساد کو ہوا دینے کے الزام سے متعلق ہے۔
انھوں نے کہا کہ ’اس دفعہ کے تحت جو کوئی بھی بیان، افواہ یا رپورٹ بناتا، شائع کرتا یا پھیلاتا ہے، عوام یا عوام کے کسی بھی طبقے کو خوف یا خطرے کا باعث بننے کے ارادے سے، جس سے کسی بھی شخص کو ریاست کے خلاف یا عوامی سکون کے خلاف جرم کرنے پر اکسایا جا سکتا ہے، ایسے شخص کو جرم ثابت ہونے سات سال تک قید اور جرمانے کی سزا دی جا سکتی ہے۔‘
تعزیرات پاکستان کی دفعہ 153 اے بھی اشاروں سے یا کسی اور طریقے سے امن و امان میں خرابی کا باعث بننے سے متعلق ہے، جس کی سزا تین سال قید اور جرمانہ ہے۔
قوال فراز خان نے بی بی سی اُردو سے بات کرتے ہوئے کہا کہ انھیں والڈ سٹی آف لاہور اتھارٹی کی طرف سے سنیچر کی شب قوالی کےلیے مدعو کیا گیا تھا اور شالیمار گارڈن میں اُس تقریب کے دوران لگ بھگ 500 شہری موجود تھے جو کہ اُن کی قوالیاں سننے کےلیے آئے ہوئے تھے۔
انھوں نے کہا کہ ’سب لوگ جانتے ہیں کہ میں نے کبھی سیاسی ایشوز کی طرف دھیان نہیں دیا، نہ ہی کبھی کسی سیاستدان کی تشہیری مہم کا حصہ بنا ہوں۔ میں ایک فنکار ہوں اور اپنی یہی شناخت برقرار رکھنا چاہتا ہوں۔‘
فراز خان کے مطابق ’وہ اپنی پرفارمنس کا مظاہرہ کررہے تھے کہ اس دوران ایک شخص عقب سے سٹیج کے قریب آ گیا اور اس نے میرے ساتھ بدتمیزی شروع کر دی اور سخت لہجے میں کہا کہ 'نک دا کوکا ، قیدی نمبر 804' والا گانا گاؤ، میں اس کی اس حرکت پر سخت پریشان ہو گیا اور دائیں بائیں دیکھا تو کوئی سکیورٹی اہلکار یا  پارک انتظامیہ کا کوئی بندہ نظر نہ آیا۔‘
انھوں نے دعویٰ کیا کہ ’میں نے اُس شخص کو ٹالنے کی کوشش کی اور کہا کہ آپ پارک انتظامیہ کو کہو، لیکن یوں معلوم ہو رہا تھا کہ اس شخص کے کچھ مزید ساتھی اس کے پیچھے کھڑے ہیں۔ اس نامعلوم شخص نے کہا کہ اگر گانا نہ گایا تو جب تم لوگ باہر نکلو گے تو ہم تم سے نمٹ لیں گے، اب میرے پاس اس کے سوا اور کوئی چارہ نہ تھا کہ میں اس کا فرمائش کردہ گانا گاتا۔‘
فراز خان کہتے ہیں کہ ’میں نے صرف دو بول گائے اور پروگرام ختم ہونے کے بعد پارک انتظامیہ کو اس شخص کے بارے میں بتا دیا تھا لیکن انھوں نے سارا ملبہ میرے اوپر ڈال دیا۔ اگر فرمائش نہ مانتے تو ایسے میں اگر میری یا میرے کسی ساتھی کی جان کو خطرہ ہوتا تو اس کا ذمہ دار کون ہوتا؟‘
انھوں نے وزیراعلیٰ پنجاب مریم نواز سے اپیل کی کہ وہ اِس واقعہ کی تحقیقات کروائیں اور اُن کے خلاف بلاجواز مقدمہ خارج کروایا جائے۔
یہ معاملہ سامنے آنے کے بعد سوشل میڈیا پر تبصروں کا سلسلہ بھی جاری ہے۔
سابق سینیٹر اور سیاسی رہنما مصطفیٰ نواز کھوکھر نے اس کیس کی ایف آئی آر شیئر کرتے ہوئے لکھا کہ ’قوال فراز خان کا یہ فعل انتہائی غیر ذمہ درانہ اور قابل مذمت ہے جس سے عوام میں جوش اور اشتعال پیدا ہوا: ایف آئی آر کا متن۔ اپنے اوپر گول کرنا اور کِسے کہتے ہیں؟‘
جبکہ تحریک انصاف کے حامی متعدد ’ایکس‘ اکاؤنٹس نے اس معاملے کو اُن کی پارٹی کے خلاف جاری مبینہ ’کریک ڈاؤن‘ کی کڑی قرار دیا۔
صارف زاہدہ راؤ نے تبصرہ کیا کہ ’یہ کوئی مفت کا ایونٹ نہیں تھا، لوگ تین ہزار روپے فی شخص دے کر آئے تھے، پولیس کے مطابق قوال مفرور ہے اور ابھی تک گرفتار نہیں ہو سکا ہے، افسوسناک کام یہ ہے کہ اب جو کوئی بھی یہ گانا گائے گا یا آگے شیئر کرے گا اس پر مقدمہ درج ہو گا۔‘
عمران افضل راجہ کہتے ہیں کہ ’چونکہ اس گانے سے عوام میں جوش و اشتعال پیدا کیا لہذا قوال کے خلاف سنگین مقدمہ درج کیا جائے: اسے کہتے ہیں خوف۔‘
ذیشان نامی صارف نے کہا کہ ’گانا گانے پر قوال اور ہمنواؤں کے خلاف مقدمہ۔۔۔ خوفناک صورتحال ہے۔‘

### Article 221 ###
بین الاقوامی مالیاتی ادارے (آئی ایم ایف) نے پاکستان کو ایک ارب 20 کروڑ ڈالر کی قسط تو جاری کر دی لیکن اپنے اصلاحاتی پروگرام کے تحت پاکستان پر جو گیارہ شرائط عائد کیں اُن کے تحت پاکستان کو کہا گیا ہے کہ وہ ترسیلات زر کی اپنی پالیسی کا جائزہ لے۔
آئی ایم ایف کا کہنا ہے کہ پاکستان نے مختلف سکیموں کے ذریعے قانونی چینلز میں ملک میں ترسیلاتِ زر میں خاطر خواہ اضافہ کیا۔ آئی ایم ایف نے کہا کہ سٹیٹ بینک آف پاکستان مئی 2026 تک ترسیلاتِ زر کی لاگت پر مکمل جائزہ رپورٹ مرتب کرے اور اس حوالے ایکشن پلان بنایا جائے۔
آئی آیم ایف کا کہنا ہے کہ اس اقدام سے بیرون ملک کی جانی والی ادائیگیوں میں بہتری کا امکان ہے لیکن حکومت کی جانب سے فاریکس مارکیٹ میں استحکام کے لیے مزید اقدامات کرنے کی ضرورت ہے۔
مبصرین کا کہنا ہے کہ آئی ایم ایف کو خدشہ ہے کہ پاکستان کی ترسیلات زر کی لاگت آئندہ چند برسوں میں ڈیڑھ ارب ڈالر تک پہنچ جائے گی۔
پاکستان نے گذشتہ مالی سال کے دوران ترسیلات زر حاصل کرنے کے لیے کی گئی ادائیگیوں کی مد میں 100 ارب روپے کمرشل بینکوں اور بیرون ملک موجود منی ٹرانسفر کمپنیوں کو کمیشن کی مد میں دیے ہیں۔
حکومت نے بجٹ میں یہ رقم مختص نہیں کی تھی جس کے بعد خصوصی منظوری کے تحت رقم ادا کی گئی۔
پاکستان کا ترسیلات زر یا بیرون ملک سے پاکستان پیسے منگوانے کا مکمل پلان کیا ہے اور پاکستان اس پر کس قسم کی ادائیگی کر رہا ہے جو آئی ایم ایف کے لیے تشویش کا باعث ہے؟ اس سے پہلے یہ سمجھنا ضروری ہے کہ ترسیلات کیا ہوتی ہیں اور پاکستان معیشت میں ان کا کردار کیا ہے؟
پاکستان جیسے ملک کی معیشت میں ڈالر یا غیر زرمبادلہ کے مستحکم ذخائر ملک میں مالیاتی استحکام کی ضمانت ہیں۔
کسی بھی ملک کے لیے غیر ملکی سرمایہ کاری، برآمدات اور بیرون ملک مقیم اُس کے شہریوں کی جانب سے بھیجے گئے ترسیلاتِ زر یعنی ریمٹینس غیر ملکی زرمبادلہ کمانے کا ذریعے ہیں۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
موجودہ حالات اور مختلف وجوہات کی بنا پر غیر ملکی سرمایہ کار پاکستان میں سرمایہ کاری نہیں کرنا چاہتے، برآمدت گذشتہ کئی سال سے بڑھ نہیں سکیں لیکن پاکستان کو کبھی گندم تو کبھی چینی جیسے بنیادی کھانے پینے کی اشیا بھی دوسرے ممالک سے خریدنی پڑتی ہیں اور ادائیگی کے لیے ڈالر چاہیے ہوتے ہیں۔
ان حالات میں پاکستان کی معیشت میں ترسیلاتِ زر غیر ملکی زرمبادلہ کمانے کا سب سے اہم ذریعہ بن گیا ہے اور حکومت اسے اپنی کامیابی سمجھتی ہیں۔
مالی سال 2024-25 میں پاکستان کو بیرون ملک مقیم پاکستانیوں کی جانب سے ترسیلات زر کی مد میں 38 ارب 30 کروڑ ڈالر موصول ہوئے جبکہ اس دوران پاکستان کی برآمدات 32 ارب ڈالر رہیں۔
تجزیہ کاروں کا کہنا ہے کہ مختلف سکیموں اور مراعات کے سبب قانونی یا بیکنگ کے چینلز سے آنے والے ترسیلاتِ زر میں آضافہ ہو رہا ہے۔
اعدادوشمار بتاتے ہیں کہ گذشتہ چند برسوں میں ملکی حالات کے سبب بڑی تعداد میں پاکستانی ہنر مند افراد ملک سے باہر گئے، قانونی چینلز سے رقوم بھجوانے کے لیے کیے گئے اقدامات اور پاکستانی روپے کی مستحکم قدر یہ وہ عوامل ہیں جنھوں نے ترسیلاتِ زر کو پاکستان کے لیے غیر ملکی زرمبادلہ کے حصول کا اہم ترین ذریعہ بنا دیا۔
پاکستان نے رواں مالی سال میں جون کے اختتام تک ترسیلاتِ زر سے حاصل ہونے والی آمدن کا ہدف 40 ارب ڈالر مقرر کیا اور یکم جولائی سے 30 نومبر تک پہلے پانچ ماہ میں پاکستان کو ترسیلاتِ زر کی مد میں تین ارب 20 کروڑ ڈالر موصول ہوئے۔
پاکستان میں ملکی پیدوار یا جی ڈی پی میں ترسیلاتِ زر کا تناسب نو فیصد سے زیادہ ہے۔ پاکستانیوں کی بڑی تعداد روزگار کے سلسلے میں سعودی عرب سمیت خلیجی ممالک جاتی ہے۔
یہی وجہ ہے کہ پاکستان کو سب سے زیادہ ترسیلات زر سعودی عرب سے موصول ہوتے ہیں۔ سٹیٹ بینک آف پاکستان کے مطابق مالی سال 2024 2025 میں سعودی عرب میں مقیم پاکستانیوں نے سب سے زیادہ نو ارب 30 کروڑ ڈالر پاکستان بھجوائے۔
متحدہ عرب امارات سے پاکستان کو سات ارب 80 کروڑ ڈالر، برطانیہ سے پانچ ارب 90 کروڑ ڈالر مالیت کی ترسیلات زر موصول ہوئیں۔
سٹیٹ بینک آف پاکستان کے اعدادوشمار کے مطابق اس دوران دیگر یورپی ممالک سے ساڑھے چار ارب ڈالر کی ترسیلاتِ زر موصول ہوئیں۔
پاکستان انڈیا، میکسیکو، چین اور بنگلہ دیش سمیت دنیا کے اُن پانچ ممالک میں شامل ہے جنھیں سب سے زیادہ ترسیلاتِ زر موصول ہوتی ہیں۔
آئی ایم ایف نے پاکستان کی معیشت پر جاری جائزہ رپورٹ میں پاکستان کے ترسیلات زر کے لیے بنائے گئے پروگرام پر اعتراض اُٹھائے ہیں۔
2009 میں پاکستان نے ترسیلاتِ زر بڑھانے اور ہنڈی حوالے کے ذریعے بیرون ملک سے پاکستان میں رقوم بھیجنے کی حوصلہ شکنی کے لیے ایک خصوصی پروگرام متعارف کروایا تھا۔
پاکستان ریمیٹینس انیشیٹو کے نام سے شروع ہونے والے اس پروگرام کا مقصد بیرون ملک سے پاکستان ترسیلات بھجوانے والے افراد کو مراعات دینے اور اُن کے لیے آسانیاں پیدا کرنا ہے لیکن 2009 سے اب تک اس پروگرام میں فوقتا فوقتا تبدیلیاں کی گئیں۔
آئی ایم ایف کا کہنا ہے کہ پاکستان کو ترسیلاتِ زر کے لیے آنے والی لاگت اور اس کی مد میں مختلف ممالک کو کی جانے والی ادائیگیوں کا مکمل جائزہ لینے کی ضرورت ہے۔
آئی ایم ایف نے کہا کہ مئی 2026 تک پاکستان غیر ملکی زرمبادلہ کے مستحکم ذخائر کے لیے مکمل ایکشن پلان بنائے۔
ترسیلاتِ زر پر آنے والی لاگت کے بارے میں چند ماہ قبل سینیٹ کی کمیٹی برائے خزانہ نے بھی تشویش کا اظہار کیا تھا۔
کمیٹی کے چیئرمین سلیم مانڈوی والا نے بی بی سی کو بتایا تھا کہ اس وقت ملک میں ترسیلات زر لانے والی کمپنیوں اور بینکوں کو ہر ٹرانزیکشن پر کمیشن دیا جا رہا ہے۔
انھوں نے کہا تھا کہ کمیشن کے لیے کم سے کم رقم بھجوانے کی حد پہلے ہزار ڈالر تھی جو بعد میں تبدیل کر کے پانچ سو اور پھر سو ڈالر تک بھی ہو گئی۔
سلیم مانڈوی والا نے کہا کہ اس سے ہوا یہ کہ رقم بھیجنے والے فرد کی بجائے بینکوں اور کمپنیوں کو زیادہ فائدہ ہونے لگا کیونکہ وہ اب ایک ہزارڈالر متعدد ٹرانزکشنز کے ذریعے بھیجتے ہیں۔
انھوں نے کہا کہ سینیٹ کی کمیٹی برائے خزانہ میں اس معاملے پر بات ہوئی تھی اور سٹیٹ بینک نے کہا تھا کہ وہ کمیشن دینے کے معاملے پر نظرثانی کریں گے۔
سینیئر صحافی مہتاب حیدر کے مطابق وزراتِ خزانہ اس پروگرام کے تحت ہر ٹرانزکیشن پر کمیشن دیتا ہے جو سٹیٹ بینک کے ذریعے دیگر کمرشل بینکوں اور بیرون ملک ایجنٹس کو دیے جاتے ہیں۔
بی بی سی سے بات کرتے ہوئے انھوں نے کہا کہ پاکستان نے بیرون ممالک میں موجود ایجنٹس کو کمیشن کی مد میں جو رقم دی وہ ایک طرح کی سبسڈی ہے اور بجٹ میں بھی اس کے لیے رقم مختص نہیں کی گئی۔
مہتاب حیدر کا کہنا ہے کہ اس پروگرام کے حوالے سے آئی ایم ایف کا اعتراض یہ ہے کہ بجٹ میں اس کے لیے رقم نہیں رکھی گئی بلکہ بعد میں رقم جاری کی گئی۔ اُن کے مطابق پروگرام کی مالیاتی لاگت ہی آئی ایم ایف کا مسئلہ ہے۔
دوسری جانب مہتاب حیدر کے مطابق کئی افراد ترسیلاتِ زر پر دی گئی ٹیکس چھوٹ کو غلط طریقے سے استعمال کرتے ہیں۔
پاکستان نے حالیہ برسوں میں ترسیلات زر سے حاصل ہونے والی آمدن بڑھانے کے لیے پاکستان ریمیٹینس انیشیٹو کے تحت کئی سکیمیں متعارف کروائیں۔
2023 میں متعارف کروائی گئی سکیم کا مقصد بیرون ملک مقیم پاکستانیوں کو ہنڈی اور حوالے کے مقابلے میں قانونی راستوں سے رقم بھجوانے کی جانب راغب کرنا تھا۔ اس سلسلے میں اُن کو ڈیجیٹل اکاؤنٹس کھولنے کے لیے آسانیاں پیدا کی گئیں۔
اس سکیم کے تحت بیرون ملک مقیم افراد کے لیے اپنے پاکستانی بینک اکاؤنٹس کے ذریعے رقم ٹرانسفر کرنے کے لیے فوری اور سادہ ڈیجیٹل ٹرانسفرز نظام متعارف کروایا گیا۔ رقوم بھجوانے پر فیس ختم کی گئی اور زیادہ اور بار بار رقم بھجوانے والوں کو ریوارڈ یا انعامی پوائنٹس دینے کا سسٹم بھی متعارف کروایا گیا۔
اس کے علاوہ بیرون ملک موجود منی ٹرانسفر کمپنیز اور کمرشل بینکوں کو بھی ہر ٹرانزکشن کے عوض رقم ادا کی جاتی ہے۔
ایک محتاط اندازے کے تحت پاکستان کو زرمبادلہ سے حاصل ہونے والے ایک ڈالر کے عوض حکومت 20 سے 25 روپے ادا کرتی ہے۔
کمرشل بینکوں کو یہ رقم سٹیٹ بینک آف پاکستان کے ذریعے دی جاتی ہے جس کی ادائیگی وزارتِ خزانہ کرتی ہے۔ اس ادائیگی کو ’ریمیٹنس کاسٹ‘ کا نام دیا گیا۔
ایک محتاط اندازے کے مطابق پاکستان نے گذشتہ مالی سال کے دوران ریمیٹنس کاسٹ کی مد میں کمرشل بینکوں کو 100 ارب روپے دیے۔
فوریکس اور منی ایکسچینج بزنس سے وابستہ ظفر پراچہ کا کہنا ہے کہ بیرون ملک مقیم بینکس اور منی ٹرانسفر کمپنیاں اس مراعات کا غلط اور بے بجا استعمال کر رہی ہیں۔
انھوں نے کہا کہ اگر کسی نے امریکہ سے ایک ہزار ڈالر پاکستان بھجوانے ہیں تو وہ بغیر کسی اضافی رقم ادا کیے، ایک ہزار ڈالر پاکستان بھجوا سکتا ہے لیکن منی ٹرانسفر کمپنیاں عام صارف کے لیے روپے کو انڈر ویلیو کرتی ہیں اور پھر اُسی ایک ہزار ڈالر کو پانچ سے دس ٹرانزیکشنز میں ظاہر کر کے حکومت سے ہر ٹرانزکشن پر 20 سے 25 ڈالر کا کمیشن چارج کرتی ہیں۔
طفر پراچہ کے بقول یہی وجہ ہے کہ ہر سال حکومت اس مد میں بہت زیادہ سبسڈی دے رہی ہے جس پر آئی ایم ایف نے اعتراض کیا۔ انھوں نے کہا کہ یہ فائدہ یا کمیشن عام صارف کو ملنا چاہیے نہ کہ بینکوں اور منی ٹرانسفر کمپنیوں کو۔
تجزیہ کاروں اورماہرین کا کہنا ہے کہ پاکستان کی حکومت کو آئی ایم ایف کو ترسیلاتِ زر کی لاگت اور اس پروگرام کے بارے میں واضح طور پر بتانا ہو گا۔
اُن کے مطابق آئی ایم ایف چاہتا ہے کہ اس سسٹم کو مانیٹر کیا جائے اور کمرشل بینکوں کو ترسیلاتِ زر ملک میں لانے کے لیے جو رقم دی جا رہی ہے اُس کی سبسڈی یا ختم کی جائے یا پھر اُس کی ادائیگی حکومت کے علاوہ کوئی اور کرے۔
بی بی سی نے اس سلسلے میں وزارتِ خزانہ کا موقف جاننے کی کوشش کی لیکن وزیر خزانہ کے معاون خرم شہزاد نے کہا کہ وزارت خزانہ آئی ایم ایف کی شرائط پر اپنا بیان جاری کرے گی تاہم اس خبر کی اشاعت تک یہ بیان جاری نہیں کیا گیا۔
صحافی مہتاب حیدر کا کہنا ہے کہ ترسیلاتِ زر کی لاگت کے حوالے سے آئی ایم ایف کے اعتراض کو دور کرنے کے لیے حکومت اس کی ادائیگی کی ذمہ داری بینکوں پر ڈال سکتی ہے۔
انھوں نے کہا کہ جب ملک میں بجلی، گیس اور دیگر بنیادی ضروریات پر سبسڈی دینے کی اجازت نہیں تو پھر ترسیلات زر کو حکومت کیسے آئی ایم ایف کے پروگرام میں رہتے ہوئے سبسیڈائزڈ کر سکتی ہے۔
سینیٹ کی کمیٹی برائے خزانہ کے چیئرمین سلیم مانڈوی والا نے کہا کہ اس پروگرام کو ختم نہیں ہونا چاہیے لیکن اس میں اصلاحات کی گنجائش موجود ہے۔

### Article 222 ###
گاڑی 22 لاکھ روپے کی اور نمبر پلیٹ کی قیمت ڈیڑھ کروڑ روپے، کیا ایسا ممکن ہے؟
ماضی میں شاید پاکستان میں ایسا نہ ہوا ہو لیکن خیبر پختونخوا کے ایک رہائشی نے یہ بات سچ کر دکھائی ہے۔
منگل کو صوبائی دارالحکومت پشاور میں حکومت نے گاڑی کے نمبروں کی نیلامی کی ایک تقریب رکھی تھے، جہاں محمد ہلال نامی شہری نے ڈیڑھ کروڑ روپے کی نمبر پلیٹ خریدی ہے۔
انھوں نے بی بی سی اردو کو بتایا کہ ’میری گاڑی کوئی 22 سال پُرانی ہے اور اس کی قیمت شاید 22 لاکھ تک ہی ہوگی لیکن میں نے نیلامی کے دوران اس کے لیے  ڈیڑھ کروڑ روپے کی نمبر پلیٹ خریدی ہے کیونکہ مجھے اپنی قوم سے محبت ہے۔‘
محمد ہلال کا تعلق وزیر قبیلے سے ہے اور انھوں نے وہ نمبر پلیٹ خریدی ہے جس پر 'وزیر-1' درج ہے۔
محمد ہلال اور گاڑی کے من پسند نمبر پلیٹ خریدنے والے افراد کی کہانی آپ کو آگے جا کر سُناتے ہیں لیکن پہلے یہ بتانا ضروری ہے کہ خیبر پختونخوا حکومت نے گاڑی کے نمبروں کی نیلامی کی کیوں۔
صوبائی حکومت نے گاڑیوں کے نمبروں کی نیلامی کا منصوبہ اپنی آمدنی بڑھانے کے لیے شروع کیا تھا اور محکمہ ایکسائز اینڈ ٹیکسیشن کے مطابق یہ ایک درست فیصلہ ثابت ہوا ہے۔
محکمے کے ڈائریکٹر جنرل عبدالعلیم خان نے بی بی سی اردو کو بتایا کہ ’صرف ایک نمبر پلیٹ کی نیلامی سے 25  ٹویوٹا گرینڈی گاڑیوں کی رجسٹریشن جتنی رقم حاصل ہوئی یعنی ایک کروڑ 11 لاکھ روپے۔‘
منگل کو پشاور میں گاڑیوں کے مخصوص ناموں والی نمبر پلیٹوں کی نیلامی ہوئی تھی، جس میں تقریباً 26 نمبر پلیٹوں کی نیلامی ہونی تھی۔
ان نمبر پلیٹوں پر مختلف قوموں اور شہروں کے نام درج تھے۔ اس سے قبل جب محکمہ ایکسائز اینڈ ٹیکسیشن نے اس تقریب کا اشتہار دیا تھا تو امید کی جا رہی تھی کہ ’عمران خان‘ کے نام والی نمبر پلیٹس میں لوگوں کی زیادہ دلچسپی ہوگی۔
تاہم بعد ان نمبر پلیٹوں فہرست سے نکال دیا گیا ہے۔ منگل کو صرف 11 نمبر پلیٹوں کی ہی نیلامی ہو سکی۔
اس نیلامی میں ’وزیر-1‘ والی نمبر پلیٹ سب سے مہنگی اور ’گنڈاپور 1‘ سب سے سستی یعنی 10 لاکھ 80 ہزار روپے میں فروخت ہوئی۔
محکمہ ایکسائز اینڈ ٹیکسیشن کے ڈائریکٹر جنرل عبدلعلیم خان کا کہنا ہے کہ عمران خان کے نام والی نمبر پلیٹیں نیلامی کے اگلے مرحلے کے لیے رکھی گئی ہیں اور تب ’عمران خان 1 ہی نہیں بلکہ زرداری 1، بھٹو 1 اور شریف 1 جیسے نام بھی فہرست میں شامل کیے جائیں گے۔‘
ان کا مزید کہنا تھا ایسے نام نیلامی کے اگلے مرحلے میں شامل کیے جائیں گے اور انھیں امید ہے کہ اس سے حکومت کو مزید آمدنی حاصل ہوگی۔
اس نیلامی میں امید کی جا رہی تھی کہ عمران خان کے نام والی نمبر پلیٹ کے بعد سب سے زیادہ بولیاں ’خان ون‘، ’آفریدی ون‘ اور ’پشاور ون‘ پر لگیں گی لیکن حیران کن طور پر سب سے زیادہ بولی ’وزیر 1‘ پر لگی۔
اس کے علاوہ ’آفریدی 1‘ والی نمبر پلیٹ ایک کروڑ 40 لاکھ روپے اور ’خان 1‘ والی نمبر پلیٹ  ایک کروڑ 11 لاکھ میں فروخت ہوئی۔
’وزیر 1‘ پر پہلی بولی 10 لاکھ روپے کی لگی تھی اور اس کے بعد ہال میں بیٹھے کئی افراد متعدد بار بولیاں لگاتے رہے۔ لیکن آخر میں مقابلہ محمد ہلال اور ایک اور امیدوار کے درمیان جاری رہا۔
سر پر پگڑی پہنے اس امیدوار کو نمبر پلیٹ کی قیمت انگریزی میں سمجھ نہیں آ رہی تھی اور وہ بار بار گزارش کرتے رہے کہ انھیں پشتو زبان میں قیمت بتائی جائے۔
جب اس نمبر پلیٹ کی قیمت ایک کروڑ روپے سے زیادہ لگی تو پھر یہ امیدوار بھی اپنی نشست پر خاموشی سے بیٹھ گئے۔
اس وقت منتظمین نے ان سے کہا کہ کیا وہ آگے بڑھ سکتے ہیں؟ اس پر اس امیدوار نے کہا کہ ’نمبر کوئی بھی لے، آئے گی تو کسی وزیر کے پاس ہی اور ہم میں کوئی مقابلہ نہیں ہے۔‘
پشاور کے نشتر ہال میں بیٹھے لوگوں میں آفریدی قوم کے افراد بھی بڑی تعداد میں موجود تھے، لیکن ’آفریدی 1‘ والی نمبر پلیٹ پشاور زلمی کے مالک جاوید آفریدی خریدنے میں کامیاب رہے۔
پشاور زلمی کے چیف آپریٹنگ آفیسر عباس لائق نے بتایا کہ جاوید آفریدی نے اس نمبر کو حاصل کرنے میں بڑی دلچپسی لی ہے اور ان کی خواہش ہے کہ وہ ’پشاور 1‘ نمبر بھی حاصل کریں۔
ان کا کہنا تھا کہ ’آفریدی 1‘ والی نمبر پلیٹ انھوں نے ایک کروڑ چالیس لاکھ روپے میں خریدی ہے۔

### Article 223 ###
پاکستانی فوج کا کہنا ہے کہ بلوچستان کے ضلع خاران میں سکیورٹی فورسز کے ایک آپریشن میں ’'فتنہ الہندوستان‘ سے تعلق رکھنے والے 12 شدت پسندوں کو ہلاک کیا گیا ہے۔
پاکستان کی فوج کی جانب سے یہ بیان ایسے وقت میں جاری کیا گیا ہے، جب بلوچستان کے ضلع خاران میں جمعرات کو مسلح افراد کے حملے نے علاقے میں خوف و ہراس پھیلا دیا تھا۔
مسلح افراد کی جانب سے دن دیہاڑے سرکاری اور نجی بینک لوٹنے اور املاک کو نقصان پہنچانے کی بھی تصدیق ہوئی ہے۔
عینی شاہدین کے مطابق خاران شہر اور اس سے ملحقہ علاقوں میں طویل عرصے سے بدامنی کے واقعات پیش آ رہے ہیں۔ تاہم جمعرات کے روز شہر میں مسلح افراد کی بڑی تعداد کے داخل ہونے اور مختلف علاقوں میں حملے اپنی نوعیت کا پہلا واقعہ تھا۔
مسلح افراد کے حملے میں نہ صرف شہر میں سٹی پولیس سٹیشن اور اس میں موجود گاڑیوں کو نقصان پہنچا بلکہ اس حملے کے نتیجے میں وہاں حوالات میں موجود کئی قیدی بھی فرار ہو گئے۔
مسلح افراد نے شہر میں ایک سرکاری بینک سمیت تین نجی بینکوں کو بھی نشانہ بنایا اور وہاں سے سرکاری حکام کے مطابق لاکھوں روپے چھین کر لے گئے۔
متعدد بار کوشش کے باوجود خاران میں پولیس اور انتظامیہ کے دیگر حکام نے اس حوالے سے کوئی مؤقف نہیں دیا۔
لیکن جمعے کی شام ایک پریس کانفرنس سے خطاب کرتے ہوئے وزیر اعلیٰ بلوچستان میر سرفراز بگٹی نے دعویٰ کیا کہ سکیورٹی فورسز کی جوابی کارروائی میں 12 حملہ آور مارے گئے جبکہ سکیورٹی فورسز کے دو افسر زخمی ہوئے۔
بعدازاں پاکستانی فوج کے شعبہ تعلقات عامہ آئی ایس پی آر نے اپنے بیان میں کہا کہ 15 سے 20 شدت پسندوں نے خاران میں پولیس سٹیشن، نیشنل بینک اور حبیب بینک کی عمارتوں پر حملہ کیا، جس دوران انھوں نے بینکوں سے 34 لاکھ روپے کی ڈکیتی بھی کی۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
بی بی سی نے خاران شہر میں دو عینی شاہدین سے بات کی جنھوں نے نام ظاہر نہ کرنے کی شرط پر بتایا کہ جمعرات کو ساڑھے تین بجے کے قریب شہر کے مختلف علاقوں سے بڑی تعداد میں مسلح افراد داخل ہوئے۔
ان میں سے بعض گاڑیوں پر تھے جبکہ ان کی بڑی تعداد موٹر سائیکلوں پر بھی تھی۔
انھوں نے کہا کہ ان میں سے بعض نے شہر کے مختلف علاقوں میں پوزیشنز سنبھال لیں جبکہ بعض پولیس تھانہ اور شہر کے دیگر علاقوں میں گئے۔
عینی شاہدین کے مطابق حملہ آورں نے چادروں اور مفلروں سے اپنے چہرے چھپائے ہوئے تھے جبکہ ان میں سے بعض نے ایک مخصوص پرچم بھی اوڑھ رکھا تھا۔
ایک عینی شاہد نے بتایا کہ شروع میں نیشنل بینک کے قریب فائرنگ اور اس کے ساتھ دھماکوں کی بھی آوازیں سنائی دیں۔
ایک عینی شاہد کے مطابق ’میں اس وقت اپنی دکان میں تھا اور دھماکے کی آواز سن کر میں سمجھا شاید ٹرانسفارمر پھٹنے کی وجہ سے دھماکہ ہوا ہے۔‘
’فائرنگ کی آوازیں زیادہ ہوئیں تو میں نیشنل بینک کی جانب گیا تو مجھے کچھ  فاصلے  سے اس کے باہر بعض مسلح لوگ دکھائی دیے جبکہ وہاں پر موجود لوگوں نے بتایا کہ بعض مسلح افراد بینک کے اندر بھی داخل ہو گئے ہیں۔‘
ان کا کہنا تھا کہ مسلح افراد مجموعی طور پر تین بینکوں میں داخل ہوئے، جن میں نیشنل بینک، میزان بینک اور بینک الحبیب شامل ہیں۔
انھوں نے بتایا کہ حملہ آوروں کے آنے کے وقت نیشنل بینک کھلا تھا، جس کی وجہ سے مسلح افراد اس کے اندر داخل ہوئے۔ تاہم باقی نجی بینکوں میں مسلح افراد داخل نہیں ہوسکے۔ لیکن انھوں نے ان کے اے ٹی ایمز کو توڑ کر ان میں موجود رقم نکالنے کی کوشش کی۔
خاران پولیس کے ایک سینیئر اہلکار نے نام ظاہر نہ کرنے کی شرط پر بتایا کہ  نیشنل بینک سے مسلح افراد رقوم لے گئے جو کہ ابتدائی معلومات کے مطابق 30 لاکھ روپے سے زائد ہے۔
عینی شاہدین نے بتایا کہ نیشنل بینک کے قرب و جوار سمیت سٹی پولیس سٹیشن کے علاقے ریڈ زون سے بھی فائرنگ کی آوازیں آتی رہیں۔
عینی شاہدین کے مطابق ان علاقوں سے مغرب تک فائرنگ کی آوازیں آتی رہیں جبکہ بعد میں گدان ہوٹل کا علاقہ جس کو جنگل روڈ بھی کہا جاتا ہے کی جانب سے فائرنگ کا سلسلہ جاری رہا۔
اسی طرح  رات دس بجے کے بعد تک ہسپتال کے قرب و جوار کے علاقے  سے فائرنگ کی آوازیں آتی رہیں۔
عینی شاہدین کے مطابق مسلح افراد کے آنے اور فائرنگ کا سلسلہ شروع ہونے کے بعد خاران شہر میں خوف و ہراس پھیل گیا اور کاروباری مراکز بند ہوگئے۔
انھوں نے بتایا کہ جمعے کے روز شہر کے مختلف علاقوں میں نقصانات کا اندازہ نہیں لگ سکا کیونکہ شہر کے بعض علاقوں میں سکیورٹی فورسز کی بھاری نفری تعینات کی گئی تھی اور ان علاقوں کو لوگوں کی آمدورفت کے لیے بند کیا گیا تھا۔
پولیس اہلکار نے بتایا کہ پولیس سٹیشن پر مسلح اافراد کا حملہ شدید تھا جس کے نتیجے میں وہ پولیس سٹیشن کے اندر داخل ہونے میں کامیاب ہو گئے۔
ان کا کہنا تھا کہ اس حملے کے نتیجے میں کسی پولیس اہلکار کو نقصان نہیں پہنچا تاہم حملہ آوروں نے وہاں موجود گاڑیوں اور دیگر اشیا کو نقصان پہنچایا۔
انھوں نے کہا کہ پولیس سٹیشن میں متعدد رائفلز اور بندوقوں کو تھانے کے احاطے میں لا کر ان کو نقصان پہنچایا گیا جبکہ وہاں سے حملہ آور اسلحہ بھی اپنے ساتھ  لے گئے۔
ان کا کہنا تھا کہ حملے میں اگرچہ پولیس اہلکاروں کو نقصان نہیں پہنچا تاہم حملہ آوروں نے  تھانے کی گاڑیوں کے علاوہ وہاں دیگر گاڑیوں کو نقصان پہنچایا۔
اہلکار نے بتایا کہ حملہ آوروں نے تھانے کے اندر حوالات کے دروازوں کے تالے توڑ دیے جس کی وجہ سے ان میں جتنے بھی انڈر ٹرائل قیدی تھے وہ وہاں سے فرار ہو گئے۔
جمعرات کی شب سول ہسپتال خاران کے ایم ایس ڈاکٹر مشتاق سے فون پر رابطہ کیا گیا تو انھوں نے بتایا کہ اس وقت ڈسٹرکٹ ہیڈ کوارٹر ہسپتال خاران میں پانچ زخمیوں کو لایا گیا تھا، جن میں سے ایک نوجوان تھا جو کہ گولی لگنے سے زخمی ہوا جبکہ چار بچے کوئی دھماکہ خیز مواد کے پھٹنے سے زخمی ہوئے۔
اس واقعے کی تفصیلات جاننے کے لیے ڈی آئی جی پولیس رخشاں رینج سے متعدد بار رابطے کی کوشش کی گئی لیکن انھوں نے نہ کال وصول کی اور نہ ہی واٹس ایپ پر پیغام کا جواب دیا۔
تاہم  وزیر اعلیٰ بلوچستان میر سرفراز بگٹی نے جمعے کی شام اس حوالے سے کوئٹہ میں ایک پریس کانفرنس سے خطاب کرتے ہوئے کہا کہ خاران شہر میں 20 سے 25 کے قریب لوگ مختلف راستوں سے داخل ہوئے۔
ان کا کہنا تھا کہ حملہ آوروں کا مقصد بینکوں کو لوٹنا تھا لیکن سکیورٹی فورسز نے بروقت کارروائی کی۔
اُن کا کہنا تھا کہ گذشتہ برس بھی سکیورٹی فورسز کی مختلف کارروائیوں میں سینکڑوں شدت پسند ہلاک ہوئے۔
آئی ایس پی آر کے مطابق سکیورٹی فورسز نے جوابی کارروائی میں 12 شدت پسندوں کو ہلاک کیا جبکہ ان کی جانب سے پولیس سٹیشن میں لوگوں کو یرغمال بنانے کی کوشش کو بھی ناکام بنایا گیا۔
آئی ایس پی آر کے مطابق علاقے میں آپریشن جاری ہے۔
خیال رہے کہ پاکستان کی وزارت داخلہ نے صوبہ بلوچستان میں دہشتگردی میں ملوث تمام گروہوں کو ’فتنہ الہندوستان‘ کا نام دے رکھا ہے۔ پاکستانی حکومت ان گروہوں پر انڈیا کو پشت پناہی کا الزام لگاتی ہے تاہم نئی دہلی ماضی میں ایسے الزامات کی تردید کر چکا ہے۔
خاران شہر بلوچستان کے دارالحکومت کوئٹہ سے اندازاً تین سو کلومیٹر کے فاصلے پر جنوب مغرب میں واقع ہے۔ اس ضلع کی آبادی مخلتف بلوچ قبائل پر مشتمل ہے۔
خاران کا شمار بلوچستان کے  ان علاقوں میں ہوتا ہے جو کہ شورش سے زیادہ متاثر ہیں۔
خاران میں طویل عرصے سے بدامنی کے سنگین واقعات پیش آ رہے ہیں۔ تاہم  اس کے مرکزی شہر میں دن کے وقت مسلح افراد کا حملہ اپنی نوعیت کا پہلا واقعہ ہے۔

### Article 224 ###
پاکستانی اداکار نعمان اعجاز نے حال ہی میں ڈرامہ سیریل ’شر پسند‘ میں ایک خاصہ مختلف کردار نبھایا ہے۔ انھوں نے اس کردار کو ادا کرنے کے لیے کیا سوچ کر حامی بھری اور اس میں مزید جان ڈالنے کے لیے کیا چیزیں شامل کیں؟ جانیے ان کے اس خصوصی انٹرویو میں۔
ویڈیو: عمیر علوی، محمد نبیل

### Article 225 ###
لگ بھگ نو سال قبل پاکستانی ذرائع ابلاغ پر چلنے والی اِن خبروں نے میڈیکل سائنس اور دنیا کی توجہ اپنی جانب مبذول کی تھی کہ بلوچستان میں تین بھائی ایسے ہیں جو ’سورج کی روشنی پر چلتے ہیں۔‘
انتہائی غیرمعمولی طبی حالت کے شکار ان بھائیوں کے بارے میں ذرائع ابلاغ پر کچھ اس نوعیت کے دعوے سامنے آئے کہ وہ ’سورج کے ساتھ طلوع ہو جاتے ہیں اور سورج کے ساتھ ہی غروب۔‘
اور معاملہ تھا بھی کچھ ایسا ہی۔
یہ بھائی دن میں تو عام افراد کی طرح اپنی زندگی گزارتے تھے مگر سورج غروب ہوتے ہی اُن کی زندگی جیسے ٹھہر سی جاتی تھی اور وہ شام سے لے کر اگلے دن سورج کے طلوع ہونے تک بے حس و حرکت ہو جاتے تھے۔
اس کیس نے پاکستان اور دنیا بھر کی توجہ حاصل کی۔ ان بچوں کو لاحق بیماری کی تشخیص کے پیچیدہ عمل کا آغاز ہوا اور نہ صرف پاکستان بلکہ بیرون ملک سے ان کے ٹیسٹ کروائے گئے اور پھر دعویٰ ہوا کہ وہ ’دنیا میں اب تک دریافت ہونے والی اپنی نوعیت کی پہلی بیماری‘ میں مبتلا ہیں۔
اس بیماری کی تشخیص کے بعد انھیں ایک دوا تجویز کی گئی جس کے باعث ’سولر کڈز‘ کے نام سے دنیا میں شہرت پانے والے یہ تینوں بھائی گذشتہ نو سال سے رات کو بھی کسی حد تک معمول کی زندگی گزارنے کے قابل تو ہو گئے ہیں لیکن ان کی مشکلات نہ صرف برقرار ہیں بلکہ وقت کے ساتھ ساتھ اُن میں اضافہ بھی ہو رہا ہے۔
بی بی سی اُردو نے کچھ عرصہ قبل اِن بھائیوں کی موجودہ صورتحال جاننے کا فیصلہ کیا۔
کوئٹہ سے تعلق رکھنے والے ان بچوں کے والدین کو غربت کی وجہ سے علاج میں مشکلات کے ساتھ ساتھ ان کے مستقبل کے حوالے سے بھی پریشانی کا سامنا ہے۔
ان بھائیوں کے علاج کے عمل سے جڑے طبی ماہرین کے مطابق ’سولر کڈز‘ جس بیماری میں مبتلا ہیں وہ دنیا میں اب تک دریافت ہونے والی اپنی نوعیت کی پہلی بیماری ہے اور اس بیماری کے باعث نو سال قبل تک یہ بھائی نہیں جانتے تھے کہ رات کس طرح ہوتی ہے، یہ کب آتی ہے اور اس دوران ان کی زندگی کیسی ہوتی ہے اور وہ کس کیفیت میں مبتلا ہیں کیونکہ انھیں ہوش ہی اگلے دن سورج طلوع ہونے کے بعد آتا تھا۔
سنہ 2016 سے ان بچوں کے مرض کی تحقیقات اور علاج سے جڑے پاکستان کے معالج پروفیسر ڈاکٹر جاوید اکرم کا کہنا ہے کہ اس مرض کے بارے میں نہ صرف پہلے بین الاقوامی سطح پر بڑے پیمانے پر تحقیقات ہوئیں بلکہ یہ اب بھی جاری ہیں۔
دوسری جانب بلوچستان کے وزیر صحت بخت محمد کاکڑ کا کہنا ہے کہ صوبائی حکومت ان بچوں کے علاج معالجے کے لیے ہرممکن سہولیات فراہم کرے گی۔
تو اِن بچوں کو لاحق بیماری کیا ہے اور اب ان کا کیا علاج ہو رہا ہے؟ اس کا تذکرہ بعد میں، پہلے ذکر ان بچوں کو درپیش مشکلات کا۔
سولر کڈز کوئٹہ کے نواحی علاقے میاں غنڈی کے رہائشی محمد ہاشم کے بچے ہیں۔ محمد ہاشم کے ہاں پیدا ہونے والے نو بچوں میں سے پانچ اسی منفرد بیماری میں مبتلا تھے۔
محمد ہاشم نے بتایا کہ اُن کے دو بچے تو اسی بیماری کے باعث فوت ہو گئے مگر باقی تین بچوں میں سے دو اب جوان ہیں جبکہ ایک کم عمر۔
سولر کڈز میں شامل شعیب احمد سب سے بڑے ہیں اور اُن کی عمر اس وقت 19 سال ہے۔ اُن سے چھوٹے بھائی رشید احمد کی عمر 17 سال کے لگ بھگ ہے جبکہ تیسرے بھائی محمد الیاس کی عمر کم ہے۔
دونوں بڑے بھائیوں، شعیب اور رشید، کو بچپن میں ہزارگنجی میں واقع ایک دینی مدرسے میں داخل کروایا گیا تھا لیکن وہ اپنی بیماری کی وجہ سے تعلیم حاصل نہ کر سکے۔
اُن کے چچا شبیر احمد نے بتایا کہ بچے جس نوعیت کی بیماری میں مبتلا تھے اس کی وجہ سے اُن کو مدرسے کے منتظمین کے لیے سنبھالنا مشکل تھا جبکہ گھر والے بھی اُن کے لیے ہر وقت پریشان رہتے تھے۔
انھوں نے بتایا کہ اس صورتحال کی وجہ سے وہ مدرسے میں اپنی تعلیم کو جاری نہیں رکھ سکے جبکہ اس بیماری کی وجہ سے کسی سکول میں بھی نہیں پڑھ سکے۔
سولر کڈز میں سب سے بڑے بھائی شعیب احمد سے ہم نے بات  کی۔ شعیب کہتے ہیں کہ ڈاکٹروں نے اُن کو لاحق بیماری کی تحقیق کے بعد انھیں بس کھانے کے لیے ایک ہی گولی دی تھی جسے وہ اور اُن کے بھائی گذشتہ نو سال سے زیادہ عرصے سے کھا رہے ہیں۔
’اس گولی کی بھی ایک ٹائمنگ ہے اور جب اس کا اثر ختم ہو جاتا ہے تو اس کے بعد ہمارا جسم دوبارہ رات کو اسی طرح مفلوج ہو جاتا ہے جس طرح علاج سے پہلے ہوا کرتا تھا۔‘
انھوں نے بتایا کہ ’ہم دو بھائی جوان ہو گئے ہیں لیکن مناسب علاج نہ ہونے کی وجہ سے ہم کسی کام کاج کے قابل نہیں اور بالخصوص معاشی حوالے سے ہمارا انحصار اب بھی والدین پر ہے۔‘
ان کا کہنا تھا کہ ’ہم چاہتے ہیں کہ ہمارا مستقل علاج ہو تاکہ ہم تینوں بھائی بھی معمول کی زندگی گزارنے کے قابل ہو جائیں اور معاشی اور معاشرتی حوالے سے اپنے پاؤں پر کھڑے ہو جائیں۔‘
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
بچوں کے والد محمد ہاشم نے بتایا کہ بچے جس گولی کو کھا رہے ہیں اس کے باعث رات کو اب ان کی حالت کسی حد تک بہتر ہوتی ہے لیکن وہ چاہتے ہیں کہ بچوں کا مستقل علاج ہو تاکہ اُن کی تشویش اور پریشانی کا خاتمہ ہو سکے۔
ان کا کہنا تھا کہ ’جب یہ بچے باہر نکلتے ہیں یا کبھی کبھار کسی ضروری کام کے لیے ان کو باہر جانا پڑتا ہے تو ہمیں ان کے لیے پریشانی ہوتی ہے کہ یہ بیماری کہ وجہ سے کہیں کسی جگہ پر گر نہ جائیں اور ان کو کوئی نقصان نہیں پہنچے۔‘
اُن کا کہنا تھا کہ ’تینوں بچے جو گولی استعمال کر رہے ہیں وہ بھی مہنگی ہے اور ہماری آمدنی میں ان کی ہر وقت خریداری بھی مسئلہ ہے۔‘
انھوں نے بتایا کہ جب سے ڈاکٹروں نے ابتدائی طور پر اِن بچوں کے لیے گولی تجویز کی وہ ایک، دو مرتبہ تو مفت ملی لیکن اس کے بعد سے وہ خود اسے اپنی جیب سے خرید رہے ہیں۔
بچوں کے چچا شبیر احمد نے بتایا کہ بچوں کے والد محمد ہاشم خود ایک سکیورٹی گارڈ ہیں جن کی تنخواہ قلیل ہے اور اس مہنگائی میں کھانے پینے کے اخراجات بمشکل پورے ہوتے ہیں۔
محمد ہاشم کا کہنا تھا کہ صوبائی حکومت کو ان کے بچوں کے لیے وظیفہ مقرر کرنا چاہیے، ان کے روزگار کا بندوبست کرنا چاہیے اور علاج کے اخراجات بھی برداشت کرنے چاہییں۔
جب ان بچوں کی بیماری کے علاوہ علاج میں درپیش والدین کی مشکلات کی جانب بلوچستان کے وزیر صحت بخت محمد کاکڑ کی توجہ دلائی گئی تو ان کا کہنا تھا کہ حکومت اس معاملے کو دیکھے گی۔
ان کا کہنا تھا کہ ان بچوں کے علاج کے حوالے سے جو بھی ممکن ہوا حکومت وہ کرے گی۔
جب محمد شعیب اور ان کے چھوٹے بھائی مدرسے میں زیر تعلیم تھے تو اس وقت یہ بات منظر عام پر آئی کہ سورج کے غروب ہونے کے ساتھ ہی دونوں بھائیوں کا بدن مفلوج ہو جاتا تھا۔
محمد ہاشم کا کہنا ہے کہ ابتدا میں انھوں نے ان بچوں کو کوئٹہ اور دیگر علاقوں میں ڈاکٹروں کو دکھایا لیکن تشخیص اور علاج میں کوئی پیشرفت نہیں ہوئی۔
تاہم اسی مدرسے میں تعلیم کے دوران اُن کی بیماری میڈیا پر اجاگر ہوئِی جس کے باعث ملکی اور غیر ملکی ماہرین طب ان کی جانب متوجہ ہوئے۔
چونکہ ان کی نارمل زندگی کا انحصار سورج کی روشنی پر ہے جس کے باعث ان کو ’سولر کڈز‘ کا نام دیا گیا۔
پروفیسر ڈاکٹرجاوید اکرم کا شمار ان طبّی ماہرین میں ہوتا ہے جو ان بچوں کی بیماری کی تحقیق اور علاج سے سب سے زیادہ وابستہ رہے۔
انھوں نے بی بی سی اردو کو بتایا کہ یہ ’جو سولر کڈز والا  معاملہ ہے، یہ ابھی تک پوری دنیا میں ایک ہی فیملی ہے۔‘
اُن کے بقول 'شاید دنیا میں یہ اپنی نوعیت کی منفرد بیماری ہے۔‘
ان کا کہنا تھا کہ اس سے ملتی جلتی بیماری میں جاپان میں بعض فیملیز مبتلا ہیں جس کو ہم سیگوویا سنڈروم کہتے ہیں لیکن ان کے اور ان بچوں کی بیماری کے علامات میں فرق ہے۔
ڈاکٹر جاوید اکرم نے بتایا کہ وہ پونے دو سال کی جستجو تھی جب یہ معلوم ہوا کہ یہ بچے سورج کی روشنی کے خاتمے کے ساتھ کیوں مفلوج ہوتے ہیں۔
انھوں نے کہا کہ پاکستان سمیت دنیا بھر میں ان بچوں کا ٹیسٹ کیا گیا، اُن کے سیمپلز (نمونے) برطانیہ میں یونیورسٹی آف میری لینڈ اور دنیا کے دیگر مختلف معتبر اداروں کو بھیجے گئے اور پھر اسلام آباد منتقل کر کے تشخیص کی کوششیں کی گئیں۔
اپنی یادداشت پر زور دیتے ہوئے ڈاکٹر جاوید اکرم نے کہا کہ ’وہ مئی کی ایک رات تھی جب پمز میں ہم نے ان کو ایک تیراپیوٹک ٹرائل دیا۔ تیراپیوٹک ٹرائل سے پہلے وہ دونوں بچے اسی رات کو بھی اسی طرح بالکل مفلوج تھے جیسے کہ وہ ہر رات کو ہو جاتے تھے۔‘
انھوں نے بتایا جب ان کو ڈوپامین کی ایک، ایک گولی دی گئی تو وہ اٹھ کھڑے ہوئے۔
ان کا کہنا تھا کہ ’وہ ان کے زندگی میں پہلی رات تھی جو نہ مجھے اور نہ ان بچوں کو بھولے گی۔ کیونکہ وہ اب رات کو اٹھ سکتے تھے، واش روم جا سکتے تھے، رات کو کھانا کھا سکتے تھے اور بھاگ دوڑ کر سکتے تھے۔‘
ڈاکٹر جاوید اکرام نے بتایا کہ ’گولی کھانے کے بعد وہ اتنے  پرجوش ہو گئے تھے کہ پمز ہسپتال کی راہداریوں میں بھاگتے پھر رہے تھے۔‘
پروفیسر ڈاکٹر جاوید اکرم نے بتایا کہ ان بھائیوں کی سینگر سیکوینسنگ، نیکسٹ جنریشن سیکونسنگ کی گئی اور بہت سے ٹیسٹ کیے گئے تب جا کر معلوم ہوا کہ رات کو اُن کا دماغ ڈوپامین کی کمی میں مبتلا ہو جاتا ہے۔
’اُن کے دماغ یا بیسل گینگلیا میں ڈوپامین کی کمی ہوتی ہے جس کی وجہ سے وہ مفلوج ہو جاتے ہیں۔ یہ ان کی آپٹک کو ختم کر دیتی ہے۔اس بیماری کا ایک خصوصی نام ہے جو کہ آئی وی ڈی جین کہلاتا ہے اور یہ آئی وی ڈی جین کی ابنارملٹی ہے۔‘
انھوں نے کہا ’اس میں ہم ان کو رات کو ڈوپامین دیتے ہیں جس سے ان کی شام اور رات نارمل گزرتی ہے۔‘
ڈاکٹر جاوید اکرم نے کہا کہ اب تک ان بچوں کی بیماری کی تشخیص کا کام ختم نہیں ہوا بلکہ اس کے ٹیسٹ جاری ہیں۔
ان کا کہنا تھا کہ یہ جو نایاب یا منفرد بیماریاں ہوتی ہیں وہ دنیا میں بہت کم ہوتی ہیں لیکن یہ پاکستان میں نایاب یا منفرد نہیں کیونکہ یہاں پر کزنز میریجز (خاندان میں شادیاں) بہت زیادہ ہوتی ہیں۔
’کزنز میرج جسے ہم کنسینجیونٹی کہتے ہیں وہ تقریباً 50 فیصد سے زیادہ لوگوں میں ہے۔ اس وجہ سے پاکستان میں جینیاتی بیمیاریوں کا ایک آتش فشاں ہے، جو پھٹتا رہتا ہے۔‘
ان کا کہنا تھا کہ ’سولر کڈز کو جو بیماری لاحق ہے وہ بھی اسی طرح کی ایک جینیاتی بیماری ہے لیکن الحمدللہ اب اس پر بہت سارے پروگرامز اور بہت ساری تحقیقات ہو رہی ہیں۔‘
انھوں نے کہا کہ ’میں نے پہلے بھی یہ بتایا کہ اس بیماری سے پوری دنیا میں متاثرہ صرف یہی فیملی ہے اس لیے میں محتاط طریقے سے کہہ سکتا ہوں کہ یہ دنیا میں انتہائی نایاب بیماری ہے۔‘

### Article 226 ###
بی بی سی نیوز اردو نے پاکستان کے ٹی وی چینل آج نیوز پر ’جہاں نما‘ کے نام سے پروگرام کا آغاز کیا ہے۔
یہ پروگرام آج نیوز پر پیر سے جمعہ تک مقامی وقت کے مطابق شام ساڑھے سات بجے (14:30 GMT نشر ہو گا۔ یہ پروگرام بی بی سی نیوز اردو کے ڈیجیٹل پلیٹ فارمز پر بھی پاکستان کے مقامی وقت کے مطابق رات آٹھ بجے (15:00 GMT) سے دستیاب ہوگا۔
لندن سے تیار ہونے والے اس پروگرام کے مرکزی میزبان بی بی سی کے خالد کرامت اور ثمرہ فاطمہ ہیں، جسے بی بی سی نیوز اردو کے رپورٹرز کے وسیع نیٹ ورک کی مدد سے بنایا گیا ہے۔
18 منٹ کے اس پروگرام میں عالمی اور علاقائی خبریں پیش کی جائیں گی جو حالاتِ حاضرہ سمیت موسم، سائنس، ٹیکنالوجی اور ثقافت جیسے موضوعات بھی ناظرین تک پہنچائے گا۔ اس پروگرام میں پیش کی جانے والی کہانیوں میں تصدیق شدہ اعداد و شمار اور تجزیہ  مصدقہ ڈیٹا اور تجزیہ شامل ہو گا۔
بی بی سی نیوز اردو کے ایڈیٹر آصف فاروقی کہتے ہیں: ’ہم غیر جانب دارانہ، درست اور نتیجہ خیز صحافت کرنے پر یقین رکھتے ہیں۔ اسی لیے جہاں نما بی بی سی کا قابل بھروسہ معیار لے کر آ رہا ہے جو کہانی سنانے کے جدید انداز اور ہماری رپورٹنگ کا امتزاج پیش کرے گا۔
’تیزی سے بدلتی ہوئی میڈیا کی دنیا میں ہماری کوشش ہے کہ اپنے ناظرین کو سب سے اہم خبریں جاننے اور سمجھنے میں مدد فراہم کریں۔‘
آج نیوز کے چیف آپریٹنگ آفیسر، شہاب زبیری کہتے ہیں کہ ’ہماری سٹریٹجک سمت اپنے ناظرین کو مسلسل بہتر خدمات فراہم کرنے پر مبنی ہے۔ بی بی سی نیوز اردو کے ساتھ شراکت داری کی وجہ سے ہم عالمی سطح پر معزز اور قابل اعتماد برانڈ کا سب سے اعلی مواد ناظرین تک پہنچائیں گے۔
’ہمارا اس شراکت داری کا حصہ بننے کا فیصلہ اس بات کی عکاسی ہے کہ ہم اپنے ناظرین کے لیے واضح اور بامقصد مواد فراہم کریں گے، خاص طور پر ایسے وقت میں جب غلط معلومات میڈیا انڈسٹری کو شدید نقصان پہنچا رہی ہیں۔ ہم بی بی سی کے ساتھ ایک طویل اور دیرپا تعلق چاہتے ہیں۔‘
جہاں نما بی بی سی نیوز اردو ویب سائٹ جو دنیا میں اردو زبان کی سب سے بڑی نیوز ویب سائٹس میں سے ایک ہےbbc.com/urdu– کے علاوہ فیس بک اور یوٹیوب پر بی بی سی نیوز اردو کے چینلز پر بھی دستیاب ہے۔
بی بی سی نیوز اردو اپنے ناظرین سےٹک ٹاک،انسٹاگرام،واٹس ایپاور ایکس پر بھی@bbcurduچینل کے ذریعے جڑتا ہے۔
بی بی سی نیوز اردو بی بی سی ورلڈ سروس کا حصہ ہے۔
بی بی سی ورلڈ سروس
بی بی سی ورلڈ سروس ویڈیو، آڈیو اور آن لائن مواد کے امتزاج کے ساتھ دنیا بھر میں 43 زبانوں میں خبریں اور حالات حاضرہ کی معلومات فراہم کرتی ہے، جن میں انگریزی بھی شامل ہے۔
بی بی سی، اپنی ورلڈ سروس کے ذریعے، ہفتہ وار 450 ملین سامعین/ناظرین تک پہنچتا ہے اور دنیا بھر میں خبروں کی فراہمی کا سب سے قابل اعتماد ذریعہ ہے۔
بی بی سی ورلڈ سروس کو عالمی ناظرین نے بین الاقوامی خبریں فراہم کرنے والے اداروں میں قابل اعتماد ہونے اور غیرجانبداری کے لحاظ سے بھی پہلے درجے پر رکھا ہے۔

### Article 227 ###
پاکستان کے سٹرس فروٹ کینو اور اس کے آلو کی رواں برس وافر فصل ہونے کے باوجود ان کی برآمدات ان دنوں مشکلات کا شکار ہیں جس کی وجہ سے صوبہ پنجاب کے کاشتکاروں کی ایک بڑی تعداد بھاری مالی نقصان اٹھا رہی ہے۔
فروٹ اور سبزی کی برآمدات سے جڑے کاروباری افراد افغانستان کے بارڈ کے بند ہونے کو اس کی ایک بڑی وجہ قرار دے رہے ہیں۔ پاکستان کا کینو اور آلو افغانستان کے راستے وسطی ایشیائی ممالک کی منڈیوں تک پہنچتا ہے جو اس کے لیے بڑی منڈیوں میں سے ایک ہے۔
تاہم گذشتہ لگ بھگ چار ماہ سے پاکستان اور افغانستان کے تعلقات کشیدہ ہونے کے باعث پاک افغان بارڈر بند ہے اور ہر قسم کی تجارت معطل ہے۔
حال ہی میں وفاقی حکومت نے پنجاب حکومت کی درخواست پر کاشکاروں کو متبادل راستوں سے کینو اور آلو برآمد کرنے کی اجازت دی ہے۔ کینو اور آلو برآمد کرنے والوں کے لیے یہ متبادل راستہ ایران کا ہے جہاں سے گزر کر وہ اپنا مال وسطی ایشیائی منڈیوں تک پہنچا سکتے ہیں۔
ایکسپورٹرز کہتے ہیں کہ اس متبادل راستے سے کینو اور آلو جا ضرور رہا ہے تاہم یہ راستہ افغانستان کی نسبت طویل ہے اور اس پر ترسیلات کا خرچ کہیں زیادہ ہے۔ اس کی وجہ سے کینو اور آلو کی برآمدات کا حجم بہت کم ہے۔
حماد رسول ضلع سرگودھا کے علاقے کوٹ مومن میں کاشتکار ہیں۔ وہ کینو اور آلو کے ایک بڑے ایکسپورٹر بھی ہیں۔ بی بی سی سے بات کرتے ہوئے انھوں نے بتایا کہ خاص طور پر آلو کے کاشتکاروں کو بڑے نقصان کا سامنا کرنا پڑ رہا ہے۔
’منڈیوں میں قیمت نہ ہونے کی وجہ سے بہت سے کاشتکار تو آلو کی فصل اٹھا ہی نہیں رہے بلکہ کھڑی فصل پر ہل چلا رہے ہیں کیونکہ آلو کی قیمت اس پر آنے والے خرچ سے کہیں زیادہ کم ہو چکی ہے۔‘
تاہم آلو کے برعکس کینو کے حوالے سے بہت سے ایکسپورٹر کا ماننا ہے کہ اس کی برآمدات میں کمی کی بڑی وجہ پاک افغان سرحد کی بندش نہیں ہے۔ ان کے خیال میں پاکستانی کینو کی کوالٹی بہت بگڑ چکی ہے جس کی وجہ سے بہت سی عالمی منڈیوں میں اس کی مانگ نہیں رہی۔
تو سوال یہ ہے کہ کینو کی وافر فصل ہونے کے باجود اس کی برآمدات میں کمی کی بڑی وجہ افغان بارڈر کی بندش ہے اور کیا ایران کا متبادل راستہ اختیار کرنے سے آلو کی برآمدات میں بہتری دیکھنے میں آئے گی؟
سرگودھا کے علاقے کوٹ مومن سے تعلق رکھنے والے پھلوں اور سبزیوں کے ایکسپورٹر حماد رسول نے بی بی سی سے بات کرتے ہوئے بتایا کہ رواں برس کینو کی فصل بھی بہت وافر ہوئی ہے۔ ساتھ ہی اس کا معیار یا سائز بھی بہت اچھا تھا یعنی وہ ایکسپورٹ کے لیے موزوں تھا۔
’لیکن پاک افغان بارڈر عین اس وقت بند ہو گیا جب کینو کا سیزن شروع ہونے والا تھا اور کاشکاروں اور ایکسپورٹرز نے کسی متبادل راستے کا بندوبست بھی نہیں تھا۔‘
حماد رسول کہتے ہیں کہ ابتدا میں حکومت انھیں یقین دہانی کراتی رہی کہ سرحد کھل جائے گی تاہم ایسا نہیں ہو پایا۔ انھوں نے بتایا کہ پاکستان میں کینو کی پیداوار سب سے زیادہ ضلع سرگودھا میں ہوتی ہے اور اس کی برآمدات کا بڑا حصہ بھی یہیں سے جاتا ہے۔
ان کے مطابق رواں سیزن میں اس علاقے سے کینو کی پیداوار کا اندازہ لگ بھگ 18 لاکھ ٹن کے قریب لگایا جا رہا تھا جس میں سے چار سے پانچ لاکھ ٹن کینو ایکسپورٹ کیا جانا تھا۔ تاہم وہ کہتے ہیں کہ افغان بارڈر بند ہونے کی وجہ ’اب ایک لاکھ ٹن بھی برآمد ہو جائے تو بڑی بات ہے۔‘
حماد رسول کہتے ہیں کہ پاکستان اور خاص طور پر سرگودھا کے کینو کے لیے سب سے بڑی منڈی وسطی ایشیائی ممالک ہیں جہاں سرگودھا سے کینو کی برآمدات کا حصہ 45 فیصد کے قریب ہے۔
ان کا کہنا ہے کہ حکومت نے متبادل راستے سے برآمدات کی اجازت دی ہے تاہم یہ اجازت ایک تو دیر سے آئی اور دوسرا متبادل راستے کینو کے لیے زیادہ موزوں نہیں کیونکہ راستے کی طوالت کی وجہ سے پھلوں کے خراب ہونے کا اندیشہ ہوتا ہے۔
’اس لیے متبادل راستے سے زیادہ بڑی تعداد میں کینو برآمد نہیں کیا جا سکے گا۔‘
ان کا کہنا ہے کہ عالمی منڈیوں میں وسطی ایشیائی ممالک کے علاوہ دیگر منڈیوں کی تلاش میں حکومت نے ان کی زیادہ مدد نہیں کی۔
’سینٹرل ایشیا کے علاوہ باقی منڈیوں میں مقابلہ بہت سخت ہے اور وہاں مارکیٹ میں لوگ پہلے سے موجود ہیں اس لیے ہمارے لیے وہاں قدم جمانا مشکل ہے۔‘
ایکسپورٹر حماد رسول کہتے ہیں کہ کینو ایک ایسی فصل ہے جس پر سرگودھا کے کاشتکاروں کی ایک بڑی تعداد اپنی سالانہ آمدن کے لیے انحصار کرتی ہے۔ وہ کہتے ہیں موجودہ حالات کی وجہ سے بہت سے کسان قرضوں کے بوجھ تلے دب جائیں گے۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
پاکستان فروٹ اینڈ ویجیٹیبلز ایکسپورٹرز اینڈ مرچنٹس ایسوسی ایشن یعنی پی ایف وی اے کے پیٹرن ان چیف وحید احمد نے بی بی سی سے بات کرتے ہوئے بتایا کہ کینو کی برآمدات میں کمی اور مشکلات کا تعلق سرحد کی بندش سے کم اور کینو کی ورائٹی سے زیادہ ہے۔
وحید احمد کہتے ہیں کہ ہر چیز کی ایک شیلف لائف ہوتی ہے اور پاکستانی کینو کی یہ شیلف اب بہت کم ہے۔
’کینو کی ورائٹی اپنا ٹائم گزار چکی ہے۔ گذشتہ 60 برسوں سے چلتی آنے والی اس ورائٹی کے علاوہ کوئی دوسری ورائٹی نہیں لائی گئی۔ یہ خراب ہونے والی چیز ہے اس لیے بہت سی عالمی منڈیوں میں اس کی مانگ کم ہو گئی۔ کوئی اسے خریدنا نہیں چاہتا۔‘
پی ایف وی اے کے پیٹرن ان چیف وحید احمد کے مطابق پاکستانی کینو کی برآمدات گذشتہ پانچ برسوں میں 250 ملین ڈالر سے کم ہو کر صرف 100 ملین ڈالر تک آ گئی ہیں۔ پانچ برس قبل کینو کی برآمدات چھ سے سات لاکھ ٹن کے قریب تھی جبکہ گذشتہ برس یہ صرف ڈھائی لاکھ ٹن تھیں۔
وہ کہتے ہیں کہ یوں دنیا کی سٹرس کی 16 ارب ڈالر کی مارکیٹ میں پاکستان کا حصہ محض 100 ملیں ڈالر تک رہ گیا ہے۔
’ہمیں جو ورائٹی آج سے 60 سال قبل امریکہ نے دی تھی ہم اب تک اسی پر انحصار کر رہے ہیں۔ ہم نے خود سے نئی ورائٹیز پر کوئی کام نہیں کیا جبکہ ہمارے مقابلے کے ممالک ہر وقت پانچ سے دس ورائٹیوں پر کام کر رہے ہیں۔‘
ان کے مطابق پاکستان میں برآمدات کے لیے زیادہ تر انحصار صرف کینو پر ہوتا ہے۔ اور ان کے خیال میں یہی پاکستان سے کینو کی برآمدات میں کمی کی بڑی وجہ ہے۔
وحید احمد کے مطابق کینو آسانی سے چھیلے جانے والے سٹرس میں آتا ہے تاہم پاکستانی کینو کی شیلف لائف کم ہے، یہ جلدی خراب ہو جاتا ہے اس لیے عالمی منڈی میں لوگ اسے نہیں لیتے اور امپورٹرز کو اس میں دلچسپی نہیں رہی۔
’ہمارے کینو کا سیزن دسمبر کے آخر سے شروع ہو کر فروری یا مارچ تک جاتا ہے جبکہ ہمارے مقابلے کے ملکوں کی ورائٹیوں کا سیزن مئی تک جاتا ہے۔ پاکستان میں کینو کی 50 فیصد فیکٹریاں بند ہو گئی ہیں جبکہ دوسری طرف دنیا اب سیڈ لیس ورائٹیوں تک پہنچ گئی ہے۔‘
وحید احمد کہتے ہیں کہ پاک افغان سرحد کی بندش کی وجہ سے فرق ضرور پڑا ہے لیکن یہ صرف 15 فیصد کا فرق ہو گا کیونکہ ایران کے متبادل راستے سے کینو جا رہا ہے۔ تاہم وہ کہتے ہیں کہ کینو کا اصل مسئلہ اس کی پرانی ورائٹی اور کم شیلف لائف ہے۔
ان کے خیال میں پاکستان کو اس کی ورائٹیوں کا بڑھانے اور تحقیق پر کام کرنے کی اشد ضرورت ہے۔ اس کے لیے ادارے قائم ہیں تاہم اگر وہ اس پر کام کر بھی رہے ہیں تو وہ پیداوار میں نظر نہیں آ رہا۔
سرگودھا سے تعلق رکھنے والے کینو اور آلو کے ایکسپورٹر حماد رسول کہتے ہیں کہ پاک افغان سرحد کی بند کی وجہ سے آلو کی فصل کی برآمدات پر شدید اثر پڑا ہے۔
ان کا کہنا ہے کہ ایک 65 کلو کی بوری پر کسان کا خرچ 2300 روپے کے قریب آتا ہے جبکہ اس کی قیمت اس وقت 1100 روپے کے قریب ہے۔
’آلو تو مکمل طور پر بیٹھ گیا ہے۔ اس کی قیمت تو خرچ کے آدھے سے بھی نیچے چلی گئی ہے۔ بہت سے کسان تو کھڑی آلو کی فصل پر ہل چلا رہے ہیں تاکہ فصل اٹھا کر سنبھالنے اور منڈی لے کر جانے کے خرچ سے تو بچا جا سکے۔‘
انھوں نے بتایا کہ ’پاکستانی آلو افغانستان بھی جاتا تھا اور افغانستان کے راستے وسطی ایشیائی ممالک جیسا کہ ازبکستان، تاجکستان اور کرغستان وغیرہ اس کی بہت بڑی مارکیٹ تھی جو پاک افغان سرحد بند ہونے کی وجہ سے بند ہو گئی ہے۔ اور مقامی مارکیٹ میں مانگ کم ہے۔‘
پی ایف وی اے کے پیٹرن ان چیف وحید احمد کہتے ہیں کہ حکومت کی طرف سے اجازت ملنے کے بعد آلو بھی متبادل راستے سے جا رہا ہے تاہم اس کی ٹرانزٹ کی مدت بھی بڑھ گئی ہے اور اس کی ترسیل پر آنے والا خرچ بھی بڑھ گیا ہے۔
’پہلے آلو کی برآمد کا ٹرانزٹ ٹائم پانچ سے سات دن تھا، اب اس کا ٹرانزٹ ٹائم 15 سے 17 ہو گیا ہے۔ اور ساتھ ہی فریٹ یعنی ترسیلات کا خرچ بھی بڑھ گیا ہے۔‘
ان کا کہنا تھا کہ پاک افغان سرحد کی بندش سے متبادل راستے سے برآمدات کرنے سے بھی آلو کی برآمدات کا حجم اتنا نہیں ہے جتنا ہونا چاہیے تھا۔ وحید احمد کہتے ہیں کہ پاکستان کا آلو زیادہ تر وسطی ایشیائی ممالک جاتا ہے۔
اس کے علاوہ پاکستانی آلو مشرق وسطی اور فار ایسٹ کے ممالک میں بھی جاتا ہے۔ پی ایف وی اے کے پیٹرن این چیف وحید احمد کا کہنا تھا کہ روس نے گذشتہ برس پاکستانی آلو پر پابندی عائد کر دی تھی۔
وہ کہتے ہی کہ انھوں نے یہ پابندی ختم کروانے کے لیے پاکستانی حکومت کو خط بھی لکھا تھا تاہم حکومت نے اس جانب زیادہ توجہ نہیں دی اور یہ پابندی اب بھی قائم ہے۔ روس بھی پاکستانی آلو کی ایک بڑی منڈی تھی۔
تاہم وحید احمد کو امید ہے کہ آلو کی فصل ابھی مزید پختہ ہو گی اور آنے والے دنوں میں اس کی برآمدات میں بہتری آئے گی۔

### Article 228 ###
'ہم اکثر یہ باتیں کرتے ہیں کہ 60 روپے کا سازگار (کا سٹاک) 2000 روپے کا ہو گیا۔۔۔ یا 10 روپے کا فوجی سیمنٹ 60 روپے کا ہو گیا۔ مگر ہمیں یہ سمجھنے کی بھی ضرورت ہے کہ ماضی کی کارکردگی مستقبل کی عکاسی نہیں کرتی۔‘
یہ کہنا ہے فرقان پونجانی کا جو ماضی میں بطور فنانشل اینالسٹ کام کر چکے ہیں اور اب اپنا یوٹیوب چینل ’انویسٹ کار‘ چلاتے ہیں۔
ان سمیت دیگر سرمایہ کار اکثر دیکھتے ہیں کہ ایک عرصے کے دوران جن 10 سٹاکس میں سب سے زیادہ ٹریڈنگ ہوئی ہے ان میں کچھ ایسے نام بھی موجود ہیں جن کے بارے میں ’کسی نے سُنا ہی نہیں ہوتا۔‘
یہ ایسی ’پینی سٹاک‘ کمپنیاں ہوتی ہیں جن کے لیے مقامی طور پر بعض لوگ ’چلر سٹاک‘ یا ’کچرا سٹاک‘ جیسی اصطلاحات بھی استعمال کرتے ہیں۔
پاکستان سٹاک ایکسچینج میں حالیہ تیزی کے دوران ہزاروں نئے سرمایہ کاروں نے ملک میں پہلی بار سٹاک ٹریڈنگ شروع کی ہے اور ایسے میں تجزیہ کار فکر مند ہیں کہ کہیں یہ نئے سرمایہ کار کسی ایسی جگہ سرمایہ کاری نہ کر بیٹھیں جس کی انھیں بہت کم سمجھ بوجھ ہے۔
پینی سٹاکس سے مراد اُن کمپنیوں کے حصص ہیں جن کی قیمت انتہائی کم ہوتی ہے اور اگرچہ یہ سٹاکس سرمایہ کاری کا اچھا موقع بھی لگتی ہیں لیکن اِن کی کاروباری ساکھ پر سوالیہ نشان بھی ہوتا ہے۔
فرقان پونجانی کے بقول جب بھی بازار میں تیزی ہوتی ہے تو بعض لوگ اس غلط فہمی میں مبتلا ہو جاتے ہیں کہ اگر کم قیمت والی کمپنی کے سٹاک زیادہ خریدے جائیں تو اس سے زیادہ منافع مل سکتا ہے۔
وہ کہتے ہیں کہ پینی سٹاکس والی کمپنیوں کی کاروباری سرگرمیاں غیر تصدیق شدہ ہو سکتی ہیں یا ان کا بزنس ماڈل غیر مستحکم ہو سکتا ہے۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
تاہم اس کا یہ مطلب بھی نہیں کہ تمام سستے سٹاکس ’پینی سٹاکس‘ ہوتے ہیں۔ فرقان کی رائے میں پینی سٹاکس ایسا کاروبار ہے جس کا بزنس ماڈل کمزور اور خامیوں سے بھرپور ہو مگر اسے بڑھا چڑھا کر پیش کیا جا رہا ہو۔ ’سننے میں یہ ناقابل یقین کہانیاں ہوتی ہیں۔‘
وہ مثال دیتے ہیں کہ کچھ چھوٹے سٹاکس والی کمپنیوں نے ’بہت زیادہ قرض لیا ہوتا ہے۔ اگر شرح سود میں کمی آتی ہے تو ان کی آمدن اچانک بڑھ جاتی ہے‘ اور اسی کی بدولت سرمایہ کار ان کی جانب متوجہ ہو جاتے ہیں۔
ڈارسن سکیورٹیز میں پورٹ فولیو مینیجر شہریار بٹ گذشتہ 22 سال سے پاکستان کی سٹاک مارکیٹ میں بروکریج کے شعبے سے منسلک رہے ہیں۔
وہ کہتے ہیں کہ پاکستان کی سٹاک مارکیٹ میں تیزی کے باعث گذشتہ ایک سال کے دوران لگ بھگ ایک لاکھ سے زیادہ نئے سرمایہ کار اس میں شامل ہوئے ہیں۔
وہ کہتے ہیں کہ پاکستان سٹاک ایکسچینج پر فی الحال 580 کمپنیاں لسٹڈ ہیں اور گذشتہ کچھ عرصے کے دوران اس تعداد میں کمی آئی ہے۔ انھیں خدشہ ہے کہ نئے آنے والوں میں بازار کی آگاہی کم ہے۔
’کئی لوگ اب بھی سٹاک مارکیٹ میں کسی کمپنی کا جائزہ لینے کی بجائے سُنی سُنائی باتوں کی بنیاد پر، یا کسی کے کہنے پر یا سوشل میڈیا پر کوئی پوسٹ پڑھ یا سُن کر سرمایہ کاری کر رہے ہیں۔‘
پاکستان سٹاک ایکسچینج کی 100 انڈیکس نے پچھلے دو برسوں کے دوران اچھا منافع دیا ہے جو کہ سنہ 2024 کے دوران اوسطاً 80 فیصد کے قریب اور سنہ 2025 کے دوران 51 فیصد رہا ہے۔
شہریار کہتے ہیں کہ ’جب مارکیٹ کا حجم بڑھ جائے تو کم آمدن والا سرمایہ کار بھی مارکیٹ میں داخل ہوتا ہے۔ ایسے سرمایہ کار زیادہ قیمتوں والے بلیو چِپ سٹاکس کو اپنی دسترس سے باہر سمجھتے ہیں اور پینی سٹاکس کے ذریعے کم وقت میں راتوں رات دولت مند ہونے کا خواب دیکھتے ہیں۔‘
’مثلاً آٹھ، 10 روپے میں آپ کو ٹیلی کام یا ٹیکسٹائل جیسی کمپنیاں مل جاتی ہیں جو حقیقت میں تو بند ہو چکی ہیں لیکن ان میں ٹریڈنگ کا رجحان جاری ہوتا ہے۔‘
شہریار کا کہنا ہے کہ اِن سٹاکس کے حوالے سے بہت سی زیادہ قیاس آرائیاں بھی کی جا رہی ہوتی ہیں لیکن اچانک اُتار چڑھاؤ کے علاوہ ’سالہا سال تک ان کی قدر میں کوئی اضافہ نہیں ہوتا۔‘
اسی وجہ سے اکثر کئی لوگ یہ شکایت کرتے ہیں کہ ’مارکیٹ میں تیزی تو آئی ہے مگر انھیں کوئی منافع نہیں مل سکا۔‘
فرقان کا کہنا ہے کہ پاکستان کی سٹاک مارکیٹ میں روز بروز نئے لوگ آ رہے ہیں مگر کئی لوگوں میں یہ سمجھ بوجھ نہیں کہ کمپنیوں کا جائزہ کیسے لینا ہے۔ ’لوگ پہلا سوال یہی پوچھتے ہیں کہ میں کون سا سٹاک خریدوں؟‘
’اگر لوگ تصور کر لیں کہ ہر سستا سٹاک اچھا اور ہر مہنگا سٹاک بُرا ہے تو وہ پینی سٹاکس کی طرف ہی جائیں گے۔‘
مگر وہ کہتے ہیں کہ ہر قسم کی سرمایہ کاری کے لیے یہی دہرایا جاتا ہے کہ ’ماضی کی کارکردگی مستقبل کی عکاسی نہیں کرتی۔ اگر یہ درست ہوتا تو سب سے پرانی کمپنی کی آج سب سے زیادہ قدر ہوتی۔‘
وہ متنبہ کرتے ہیں کہ نئے سرمایہ کاروں کے لیے یہ پرکھنا بھی مشکل ہوتا ہے کہ کب کسی کمپنی کی انتظامیہ نے ’پمپ اینڈ ڈمپ‘ کیا ہے۔ یعنی مصنوعی انداز میں کسی کمپنی کے شیئرز کی طلب میں اضافہ کرنا اور منافع کمانے کے لیے اسے بیچ دینا۔
ادھر شہریار بٹ کہتے ہیں کہ سرمایہ کار ’یہ سوچ کر دو روپے والا سٹاک مت خریدیں کہ اس کی قیمت میں ایک روپیہ بھی بڑھ گیا تو انھیں 50 فیصد منافع مل سکتا ہے۔‘
سرمایہ کار فرقان پونجانی کا کہنا ہے کہ ضروری نہیں کہ کم قیمت والا ہر سٹاک بُرا ہو اور اسے پینی سٹاک ہی کہا جائے۔ ان کی رائے میں یہ دیکھنا ضروری ہے کہ ایک سٹاک کے پیچھے کوئی اچھا بزنس کھڑا ہے یا نہیں۔
ان کے مطابق بعض کمپنیاں بونس دے کر یا اپنا سٹاک سپلٹ کر کے شیئر پرائس کم رکھتی ہیں تاکہ یہ لوگوں کی پہنچ میں ہو، جیسا کہ حالیہ تاریخ میں پاکستان کی بعض کمپنیوں جیسے لکی سیمنٹ، یو بی ایل یا سسٹمنز لمیٹڈ نے کیا ہے۔
کم قیمت والے سٹاکس اور پینی سٹاکس کے درمیان، ان کے مطابق، یہی فرق ہے کہ ایک کے پیچھے اصل کاروبار کھڑا ہوتا ہے جس کی ساکھ ہوتی ہے جبکہ دوسرے کیس میں ایسا نہیں ہوتا۔ ’اگر کسی کمپنی کا پلانٹ بند پڑا ہے اور اس کی سیلز نہیں ہو رہیں لیکن پھر اُدھار (شرح سود) سستا ہو جانے پر بڑے بڑے وعدے کیے جانے لگیں تو یہ پینی سٹاک بن جاتا ہے۔‘
فرقان بتاتے ہیں کہ سٹاک خریدنے سے پہلے یہ دیکھنا ضروری ہے کہ آیا جس کمپنی کا سٹاک خریدا جا رہا ہے وہ ڈیفالٹرز کی فہرست میں تو نہیں۔ اس کی کئی وجوہات ہو سکتی ہیں، جیسے اگر اس نے پاکستان سٹاک ایکسچینج کی فیس ادا نہ کی ہو، اس کی بُکس میں کوئی مسئلہ ہو، اس نے اپنی سالانہ شیئر ہولڈر میٹنگ نہ کرائی ہو یا لسٹڈ رہنے کے لیے ضروری دیگر قوانین میں سے کسی کی خلاف ورزی کی ہو۔
اگرچہ جب کوئی کمپنی نان کمپلائنٹ یا ڈیفالٹ ہو جائے تب بھی لوگ اس میں سرمایہ کاری کر سکتے ہیں تاہم آپ کو یہ معلوم نہیں ہوتا کہ کمپنی کب سٹاک ایکسچینج سے نکل جائے گی یا اس کی ٹریڈنگ روک دی جائے۔
فرقان کہتے ہیں کہ ایسے میں سرمایہ کار یہ شرط لگا رہے ہوتے ہیں کہ ان کمپنیوں کا زوال عروج میں بدل جائے گا۔ ’ممکن ہے کہ کچھ کمپنیاں ٹرن آراؤنڈ کرنے میں کامیاب ہو بھی جائیں مگر اس کے امکانات بہت کم ہوتے ہیں۔‘
شہریار بٹ کہتے ہیں کہ سرمایہ کار پی ایس ایکس کی ویب سائٹس دیکھ سکتے ہیں جہاں تمام ضروری معلومات موجود ہے۔ ڈیفالٹ کمپنیوں کا الگ سے ذکر کیا جاتا ہے جسے نان کمپلائنٹ کے نام سے دیکھا جا سکتا ہے۔
وہ کہتے ہیں کہ ریگولیٹر آپ کو خبردار کرتا رہتا ہے کہ ایسی کمپنیوں میں سرمایہ کاری کرنے سے گریز کریں۔
ان کے مطابق ابتدائی طور پر انھیں 60 روز کے لیے نان کمپلائنٹ میں ڈالا جاتا ہے اور اگر پھر بھی وہ نان کمپلائنٹ رہیں تو انھیں سٹاک مارکیٹ سے خارج کر دیا جاتا ہے۔
’سرمایہ کاروں کی کوشش ہونی چاہیے کہ وہ کمپنیوں کے بارے میں پڑھیں کہ آیا وہ واقعی کوئی کام بھی کر رہی ہے یا ان پر تالا لگا ہوا ہے۔‘
وہ یہ بھی کہتے ہیں کہ سرمایہ کار کمپنیوں کی ’گذشتہ تین یا پانچ سالہ کارکردگی دیکھ سکتے ہیں کہ یہ آمدن کما بھی رہی ہیں یا نہیں۔‘
’لوگوں کے پاس اس دور میں ایسی کوئی وجہ نہیں کہ وہ کچرا سٹاکس کے جھانسے میں آئیں۔‘

### Article 229 ###
فیض حمید کے کریئر اور اُن سے منسلک تنازعات سے متعلق یہ رپورٹ بی بی سی کے صفحات پر پہلی مرتبہ دو دسمبر 2022 کو شائع ہوئی تھی جسے آج دوبارہ پیش کیا گیا ہے۔
’پریشان نہ ہوں، سب کچھ ٹھیک ہو جائے گا۔۔۔‘
لگ بھگ تین سال قبل چار ستمبر کا دن تھا جب افغانستان کے دارالحکومت کابل میں مسکراتے ہوئے لیفٹیننٹ جنرل فیض حمید نے یہ فقرہ ادا کیا تھا۔ اُس وقت وہ آئی ایس آئی کے طاقتور سربراہ تھے، عمران خان پاکستان کے وزیراعظم تھے اور افغانستان میں طالبان برسر اقتدار آ چکے تھے۔
پھر وقت نے پلٹا کھایا اور واقعات کا ایک ایسا سلسلہ شروع ہوا جن کے نتیجے میں آج لیفٹیننٹ جنرل ریٹائرڈ فیض حمید کو پاکستان آرمی ایکٹ کے تحت شروع ہونے والے فیلڈ جنرل کورٹ مارشل کی 15 ماہ کی کارروائی کے بعد ایک فوجی عدالت نے 14 سال قید بامشقت کی سزا سنائی ہے۔
یوں وہ آئی ایس آئی کے پہلے ایسے سابق سربراہ بنے ہیں جنھیں کورٹ مارشل سمیت 14 سال کی قید کی سزا کا سامنا ہے۔
لیکن یہ بھی حقیقت ہے کہ پاکستان آرمی کی تاریخ میں وہ افسران انگلیوں پر گنے جا سکتے ہیں جو دو مختلف کورکے کمانڈر رہے ہیں۔
گذشتہ 75 برسوں میں صرف 11 لیفٹیننٹ جنرلز نے ایک سے زائد کورزکی کمان کی اور بلوچ رجمنٹ سے تعلق رکھنے والے لیفٹیننٹ جنرل فیض حمید اُن میں سے ایک ہیں۔
مسلم لیگ ن کے سابق سینیٹر اور ریٹائرڈ لیفٹیننٹ جنرل عبدالقیوم کے مطابق ’قابل اور اہل افسر ہونے کی وجہ سے فیض حمید میں وہ تمام خصوصیات تھیں جن کی وجہ سے وہ ترقی کی منازل طے کرتے ہوئے لیفٹیننٹ جنرل کے عہدے تک پہنچے۔‘
چکوال سے تعلق رکھنے والے فیض حمید اپنے کریئر میں بطور بریگیڈیئر راولپنڈی میں 10 کور کے چیف آف سٹاف کی حیثیت سے کام کر چکے ہیں۔
بطور میجر جنرل انھوں نے پنوں عاقل ڈویژن کے جنرل کمانڈنگ افسر کے طور پر کام کیا اور اس کے بعد تقریباً ڈھائی سال وہ آئی ایس آئی کے کاؤنٹر انٹیلیجنس ونگ کے سربراہ رہے، اس عہدے کو ڈی جی سی کے مخفف سے جانا جاتا ہے۔
لیفٹیننٹ جنرل بننے کے بعد دو ماہ کے لیے انھوں نے بطور ایڈجوٹنٹ جنرل کام کیا اور سنہ 2019 میں انھیں آئی ایس آئی کا سربراہ مقرر کر دیا گیا اور وہ دو سال سے زائد عرصہ کے لیے اس عہدے پر کام کرتے رہے۔
سنہ 2021 میں وہ آٹھ ماہ کے لیے کور کمانڈر پشاور کے طور پر کام کرتے رہے اور بعد ازاں چند ہفتے کے لیے کور کمانڈر بہاولپور بھی تعینات رہے۔
انھوں نے نومبر 2022 میں موجودہ آرمی چیف جنرل عاصم منیر کے عہدہ سنبھالنے کے اگلے ہی روز فوج سے استعفیٰ دے دیا تھا۔
ا﻿ُن کے کیریئر کے حوالے سے جاننے کی غرض سے بی بی سی نے متعدد فوجی افسران اور سویلینز سے بات کی ہے۔
بطور بریگیڈیئر فیض حمید نے سنہ 2015 میں اُس وقت کے کور کمانڈر راولپنڈی لیفٹیننٹ جنرل قمر جاوید باجوہ کے ماتحت کام کیا۔ بریگیڈیئر فیض حمید راولپنڈی کور کے چیف آف سٹاف تھے اور یہیں سے اُن کا جنرل قمر باجوہ سے ایک مضبوط اور ذاتی تعلق بنا۔
قابل ذکر بات یہ ہے کہ جولائی 2016 میں جب وہ جی او سی پنوں عاقل تعینات تھے، میجر جنرل فیض حمید کے بھائی سکندر حیات چکوال میں اپنے کھیتوں میں کام کرتے ہوئے ٹریکٹر حادثے میں فوت ہو گئے۔
اس وقت کے آئی جی ٹریننگ لیفٹیننٹ جنرل قمر جاوید باجوہ دوسرے ہی دن چکوال کے قصبے لطیفال میں تعزیت کے لیے آئے۔
اُسی سال کے آخر میں آرمی چیف بننے کے فوراً بعد جنرل قمر جاوید باجوہ نے میجر جنرل فیض حمید کا پنوں عاقل سے تبادلہ کرتے ہوئے انھیں آئی ایس آئی میں ڈی جی کاؤنٹر انٹیلیجنس تعینات کیا۔
جنرل (ر) فیض کا نام نومبر 2017 میں اسلام آباد میں فیض آباد کے مقام پر مذہبی تنظیم تحریکِ لبیک کے دھرنے کے دوران بھی سامنے آیا تھا۔
27 نومبر 2017 کو حکومت پاکستان اور تحریک لبیک کے درمیان ہونے والے معاہدے کے آخر میں بوساطت میجر جنرل فیض حمید لکھا ہوا تھا۔
یہی وہ معاہدہ تھا جس کی بدولت جنرل فیض حمید کا نام عوامی حلقوں میں معروف ہوا اور اس کے بعد یہ سلسلہ رُک نہیں پایا۔
اسی دھرنے کے بارے میں سپریم کورٹ کے فیصلے میں وزارت دفاع کے توسط سے آرمی چیف سمیت افواج پاکستان کے سربراہان کو حکم دیا گیا تھا کہ وہ اپنے ان ماتحت اہلکاروں کے خلاف سخت کارروائی کریں جنھوں نے ’اپنے حلف کی خلاف ورزی کرتے ہوئے سیاسی امور میں مداخلت کی ہے۔ یہ فیصلہ پاکستان کے موجودہ چیف جسٹس، جسٹس قاضی فائز عیسیٰ نے تحریر کیا تھا۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
آج کی اپوزیشن جماعت تحریک انصاف اور اس کے بانی عمران خان آئی ایس آئی کے سابق ڈی جی سی میجر جنرل فیصل نصیر پر سیاسی مداخلت اور تحریک انصاف کے خلاف کارروائیوں اور تشدد جیسے الزامات عائد کرتے رہے ہیں۔
اسی طرح سنہ 2017 سے 2019 تک آئی ایس آئی کے ڈی جی سی رہنے والے میجر جنرل فیض حمید سے بھی مسلم لیگ ن کو لگ بھگ اسی نوعیت کی شکایات تھیں۔ اس دور میں سیاسی انتقام، گرفتاریوں، وفاداریوں کی تبدیلی کے الزامات سامنے آئے۔
وزیر اعظم عمران خان کے دور حکومت میں مسلم لیگ ق کے چوہدری پرویز الہی نے ایک انٹرویو میں بتایا کہ ’جنرل اشفاق پرویز کیانی کے دور میں ڈی جی آئی ایس آئی لیفٹیننٹ جنرل شجاع پاشا ہماری پارٹی کے رہنمائوں کو تحریک انصاف میں شامل کروانے کی کوششیں کر رہے تھے اور ہم نے اس کا تذکرہ اس وقت کے آرمی چیف جنرل کیانی سے بھی کیا۔‘
سابق گورنر اور مسلم لیگ ن کے سابق رہنما محمد زبیر اس موقف کی تائید کرتے ہوئے کہتے ہیں کہ ’تحریک انصاف کے حق میں پہلے جنرل پاشا اور پھر جنرل ظہیر السلام نے کام کیا اور پھر آخر کار میجر جنرل فیض حمید کے دور میں عمران خان کو وزیر اعظم پاکستان بنایا گیا۔‘
سابق سیکریٹری دفاع لیفٹیننٹ جنرل (ر) نعیم خالد لودھی کی رائے میں ’ماضی میں آرمی کی مداخلت کسی نہ کسی طریقے سے ہوتی رہی ہے۔ اس مرتبہ معاملہ کچھ مختلف رہا۔ جنرل فیض حمید کے دور میں سیاسی مداخلت خاصی سرعام اور کسی حد تک بے ڈھنگی بھی ہونا شروع ہو گئی۔ گلی محلوں اور عوامی حلقوں میں آئی ایس آئی کا کردار زیر بحث آنے لگا۔ پہلے یہ سب کچھ ڈھکے چھپے انداز میں ہوتا تھا لیکن اب سب کچھ سامنے ہو رہا تھا۔‘
بطور ڈی جی آئی ایس آئی جنرل فیض حمید نے افغانستان سے امریکی فوجوں کے انخلا اور افغان طالبان سے مذاکرات میں اہم کردار ادا کیا۔
افغانستان سے امریکہ کے انخلا کے بعد کابل کے ایک ہوٹل کی لابی میں جنرل فیض حمید نظر آئے اور غیر ملکی صحافیوں سے مختصر گفتگو بھی کی۔
ان کی ایک تصویر بھی سامنے آئی جس میں جنرل فیض حمید کے عقب میں آئی ایس آئی کے ایک میجر جنرل بھی موجود تھے لیکن انھوں نے ماسک لگا کر رازداری کے اصول کی پاسداری کی کوشش کی۔
میڈیا سے گفتگو اور اس تصویر کے سامنے آنے پر ملک میں اس معاملے پر دبی دبی تنقید بھی ہوئی کہ خفیہ ایجنسی کے سربراہ کو اس طرح منظر عام پر آنا چاہیے یا نہیں۔
اسی زمانے میں جب نئے آئی ایس آئی چیف کی تقرری کا معاملہ سامنے آیا تو اس وقت کے وزیر اعظم عمران خان کی خواہش تھی کہ جنرل فیض حمید کو اس عہدے پر مزید کچھ عرصہ کام کرنے دیا جائے۔
اس بات کا خود عمران خان برملا اظہار بھی کر چکے ہیں۔
تاہم لیفٹینینٹ جنرل ندیم انجم کو نیا آئی ایس آئی چیف تعینات کر دیا گیا لیکن وزیر اعظم ہاؤس کی جانب سے تعیناتی کی سمری کی منظوری میں تاخیر ہوئی جسے فوج اور تحریک انصاف حکومت کے درمیان تناؤ کا باعث سمجھا گیا۔
کئی حلقوں میں لیفٹیننٹ جنرل فیض حمید کے کیریئر سے جڑے تنازعات کے حوالے سے سابق وزیر اعظم عمران خان اور ان کی جماعت کو بھی مورد الزام ٹھہرایا جاتا ہے۔
چند ماہرین کے مطابق وزیر اعظم عمران خان اور تحریک انصاف کے کارکنوں نے جنرل فیض حمید کے کردار کی غیر معمولی حد تک تشہیر کی جس کے باعث اُن کا نام ایک جماعت سے منسلک ہو کر رہ گیا۔
جنرل حمید گل کی طرح جنرل فیض حمید کو بھی حد سے زیادہ شہرت کا نقصان ہوا۔
عسکری روایات میں ایک غیر تحریر شدہ روایت یہ بھی ہے کہ اگر کسی افسر کو کوئی ہدف یا اسائنمنٹ دی جائے تو اس سے توقع کی جاتی ہے کہ وہ صرف اور صرف پیشہ ورانہ طور پر اپنی ذمہ داری ادا کرے گا۔
ملکی تاریخ کے اہم واقعات اور ماضی کی مثالوں کو سامنے رکھیں تو ایک سے زائد مرتبہ ایسا ہو چکا ہے کہ فوجی افسران اپنی پیشہ ورانہ ذمہ داریاں ادا کرتے کرتے بنیادی اصولوں سے آگے نکل گئے۔
روس کے خلاف افغان جنگ میں اور اس کے بعد کئی افسران عسکریت پسندوں میں مقبول ہوئے۔ سابق ڈی جی آئی ایس آئی جنرل حمید گل ملازمت کے دوران اور بعد میں بھی ایک مختلف شخصیت بن کر سامنے آئے۔ انھیں بھی وقت سے پہلے فوج سے رخصت ہونا پڑا۔
سابق ڈی جی آئی ایس آئی جنرل جاوید ناصر کو بھی ایسی صورتحال کا سامنا ہوا اور وہ بھی مدت ملازمت مکمل نہ کر سکے۔
نائن الیون کے بعد جنرل مشرف کی ٹیم کے اہم ممبر اور اس وقت کے ڈی جی آئی ایس آئی جنرل محمود احمد بھی اپنی پیشہ ورانہ ذمہ داریوں اور اپنے خیالات میں توازن نہ رکھ سکے اور انھیں فوج سے علیحدہ ہونا پڑا۔
اور اب جنرل فیض حمید کا نام بھی اسی ضمن میں لیا جا رہا ہے۔
سابق گورنر محمد زبیر کے مطابق ’اسی کی دہائی میں افغان جنگ اور نائن الیون کے بعد بھی پاک فوج کے کئی افسران اسے اسلام کی جنگ سمجھ کر حد سے زیادہ آگے بڑھ گئے تھے۔ اسی طرح پراجیکٹ عمران میں بھی کچھ افسران ادارے سے آگے بڑھ کر اس کا حصہ بن گئے۔‘
سیکریٹری دفاع رہنے والے سابق لیفٹیننٹ جنرل نعیم خالد لودھی بھی کم و بیش اسی رائے کے حامل ہیں۔
ان کے مطابق ’ڈی جی آئی ایس آئی کا عہدہ طاقتور ترین عہدوں میں سے ہے۔ اختیارات، طاقت، اہمیت، وسائل سب اس تقرری کا بنیادی اور لازمی حصہ ہیں۔ اس لیے کئی مرتبہ ایسا ہوتا ہے کہ ڈی جی کی اپنی سوچ اور ادارے کے نقطہ نظر میں مطابقت نہیں رہتی۔ اختیارات کی وجہ سے ادارے سے ہم آہنگی کے بغیر بھی افسر اپنے مرضی کر لیتے ہیں۔‘
ماضی میں بھی فوج میں اعلی عہدوں تک پہنچنے والے کئی جنرل اپنے آبائی علاقوں میں ترقیاتی منصوبوں کے لیے اپنا کردار ادا کرتے رہے ہیں۔
لیفٹیننٹ جنرل فیض حمید کے بارے میں عمومی رائے یہ رہی کہ وہ اپنے آبائی ضلع چکوال کی ترقی میں بھی دلچسپی لیتے ہیں۔
چکوال میں ایک سڑک کی بحالی و کشادگی کے سرکاری منصوبے کی افتتاحی تختی پر ’زیر سرپرستی لیفٹیننٹ جنرل فیض حمید‘ بھی درج کیا گیا۔

### Article 230 ###
پاکستان کی سپریم کورٹ نے وفاقی حکومت کو حکم دیا ہے کہ ماہر ڈاکٹروں کی موجودگی میں 16 فروری سے پہلے سابق وزیر اعظم عمران خان کی آنکھ کا معائنہ کروایا جائے۔
چیف جسٹس یحییٰ آفریدی کی سربراہی میں سپریم کورٹ کے دو رکنی بینچ نے عدالت کی طرف سے مقرر کیے گئے 'فرینڈ آف کورٹ' سلمان صفدر کی طرف سےعدالت میں پیش کی گئی رپورٹ کی روشنی میں یہ حکم دیا۔
سلمان صفدر نے رپورٹ کے نکات عدالت میں پڑھتے ہوئے کہا کہ عمران خان کی صحت اور بالخصوص ان کی آنکھ کی بیماری سے متعلق فوری مداخلت کی ضرورت ہے۔
انھوں نے کہا کہ بہتر ہو گا کہ عمران خان کا طبی معائنہ ان کے خاندان کے کسی رکن کی موجودگی میں کروایا جائے تاہم عدالت نے یہ درخواست منظور نہیں کی۔
سماعت کے دوران اٹارنی جنرل نے عدالت کو بتایا کہ امراضِ چشم کے ماہرین کی ٹیم جلد ہی اڈیالہ جیل کا دورہ کرے گی اور سابق وزیر اعظم کی آنکھ کا معائنہ کیا جائے گا، جس پر عدالت نے حکم دیا کہ یہ عمل 16 فروری سے پہلے مکمل کیا جائے۔
خیال رہے کہ گذشتہ ماہ تحریکِ انصاف نے ایک بیان میں ’باوثوق صحافتی ذرائع‘ کا حوالہ دیتے ہوئے یہ دعویٰ کیا تھا کہ عمران خان کی دائیں آنکھ میں سینٹرل ریٹینل وین آکلوژن نامی مرض کی تشخیص ہوئی ہے اور یہ خبر بھی سامنے آئی تھی کہ عمران خان کو علاج کے لیے اسلام آباد لایا گیا تھا۔
اس پر اسلام آباد کے پمز ہسپتال نے سابق وزیر اعظم عمران خان کو ’دائیں آنکھ کی بینائی کمزور ہونے کی شکایت‘ پر سنیچر اور اتوار کی درمیانی شب ایک آپریشن تھیٹر میں طبی علاج فراہم کرنے کی تصدیق کی تھی۔
پمز ہسپتال کے ایگزیکٹیو ڈائریکٹر رانا عمران سکندر کا ویڈیو بیان، جس کی پریس ریلیز ہسپتال کی ویب سائٹ پر بھی موجود ہے، میں بتایا گیا کہ عمران خان نے دائیں آنکھ کی بینائی کمزور ہونے کی شکایت کی تھی جس کے بعد ان کی آنکھ میں سینٹرل ریٹینل وین آکلوژن کی تشخیص کی گئی تھی۔
پاکستان کے وزیر اطلاعات عطا اللہ تارڑ نے بھی کہا تھا کہ عمران خان کو ’آنکھوں کے ایک معمولی مسئلے کے لیے ہسپتال لے جایا گیا تھا‘ تاہم ان کے بقول ان کی طبی حالت مستحکم ہے۔
وزیرِ اطلاعات نے سوشل میڈیا پر عمران خان کی صحت سے متعلق تشویشناک خبروں کو مسترد کرتے ہوئے کہا کہ ان خبروں میں کوئی صداقت نہیں تاہم سنیچر کے روز انھیں ہسپتال ضرور لے جایا گیا تھا۔
انھوں نے بتایا کہ ’جیل میں معائنے کے دوران ڈاکٹرز نے بتایا کہ عمران خان کو آنکھوں کے ایک معمولی 20 منٹ کے عمل کے لیے پمز ہسپتال لے جانا ہو گا، جس کے بعد انھیں ہسپتال لایا گیا اور علاج کے بعد واپس جیل بھجوا دیا گیا۔‘
انھوں نے بتایا کہ عمران خان کی حالت ’بالکل ٹھیک ہے اور وہ صحت مند ہیں۔‘
پمز انتظامیہ کے مطابق ہسپتال کے ایک سینیئر اور تربیت یافتہ آپٹامولوجسٹ نے اڈیالہ جیل میں عمران خان کی آنکھوں کا مکمل معائنہ کیا تھا۔
’اس معائنے کی بنیاد پر عمران خان کی دائیں آنکھ میں سینٹرل ریٹینل وین آکلوژن کی تشخیص کی گئی اور ہسپتال میں علاج کی تجویز کی گئی۔‘
اس میں کہا گیا کہ عمران خان کو علاج کے لیے 'سنیچر اور اتوار کی درمیانی شب پمز ہسپتال لایا گیا جس میں مریض کو بتایا گیا کہ انھیں اینٹی وی ای جی ایف انٹرا ویٹریئل انجیکشن لگایا جائے گا۔‘
بیان میں سابق وزیر اعظم کے ’انفارمڈ کنسنٹ‘ کا بھی ذکر ہے۔ پمز انتظامیہ کے مطابق علاج سے قبل عمران خان کو ’معلومات کی فراہمی کے بعد ان کی رضامندی حاصل کی گئی۔‘
ان کا کہنا ہے کہ یہ علاج ’طریقہ کار کے مطابق آپریشن تھیٹر میں کیا گیا جس میں تقریبا 20 منٹ لگے۔‘
’علاج کے دوران مریض کی حالت ٹھیک رہی اور انھیں بعد از علاج حفاظتی تدابیر کے ساتھ ڈسچارج کیا گیا۔‘
اس بیان کے بعد تحریک انصاف کے رہنما زلفی بخاری نے ایکس پر اپنے پیغام میں سوال اٹھایا کہ حکومت عمران خان کو فراہم کی گئی طبی مدد کی تفصیلات ان کے اہل خانہ کو کیوں نہیں بتائی رہی؟
ان کا کہنا تھا کہ کیا یہ ضروری نہیں کہ عمران خان کے اہلخانہ اور وکلا کو اس بارے میں مطلع کیا جاتا اور ان کے علاج کی رپورٹس اور ان کے اہلخانہ کو دی جاتیں؟
انھوں نے مطالبہ کیا کہ عمران خان کے ذاتی ڈاکٹر کے ساتھ ساتھ اہلخانہ کو فوری طور پر ان تک رسائی دی جائے اور کہا کہ ’یہ بنیادی انسانی حق ہے، سیاسی مطالبہ نہیں۔‘
اس سے قبل شوکت خانم کی ہسپتال انتظامیہ نے بھی عمران خان تک رسائی کا مطالبہ کیا تھا اور کہا تھا کہ اس کا طبی عملہ عمران خان کے علاج کے عمل میں شریک ہونا چاہتا ہے۔
پی ٹی آئی چیئرمین بیرسٹر گوہر علی خان کا بھی کہنا تھا کہ انھیں عمران خان اور ان کی اہلیہ بشری بی بی کی صحت سے متعلق تشویش ہے اور ان سے جیل میں ملاقات نہ ہونے کے باعث ان کی جماعت کے کارکنوں میں ’بے چینی پھیل رہی ہے۔‘
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
راولپنڈی کی انسداد دہشت گردی کی عدالت میں جی ایچ کیو حملہ کیس کی سماعت کے دوران عمران خان کے وکلا میں شامل فیصل ملک نے عدالت سے استدعا کی کہ عمران خان اور بشری بی بی سے ان کے ذاتی معالج سے معائنہ کروایا جائے۔
انھوں نے موقف اختیار کیا کہ میڈیا رپورٹس کے مطابق عمران خان اور ان کی اہلیہ بشری بی بی کی صحت ٹھیک نہیں جس کی وجہ سے پاکستان تحریک انصاف کے کارکنوں کو شدید تشویش ہے۔
فیصل ملک نے اس ضمن میں تحریری درخواست بھی عدالت میں جع کروائی جس میں موقف اختیار کیا گیا کہ اڈیالہ جیل میں سابق وزیر اعظم اور ان کی اہلیہ بشری بی بی کی صحت سے متعلق خدشات لاحق ہیں۔
اس درخواست میں استدعا کی گئی کہ ان دونوں قیدیوں کا طبی معائنہ ان کے ذاتی معالجین سے کروایا جائے۔ اس درخواست میں عمران خان کے تین ذاتی معالجین کا نام لکھ کر عدالت سے ان کے ذریعے معائنہ کروانے کی استدعا کی گئی۔
عدالت نے اس درخواست پر اس مقدمے کے استغاثہ سے جمعے تک جواب مانگ لیا ہے۔
اس مقدمے کے پراسیکیوٹر ظہیر شاہ کا کہنا ہے کہ عمران خان اور بشری بی بی کے وکلا نے تیسری مرتبہ ان دونوں کا ان کے ذاتی معالجین سے طبی معائنہ کروانے کی درخواست دی۔ انھوں نے کہا کہ ابھی تک عدالت نے اڈیالہ جیل کے حکام کو عمران خان اور بشری بی بی کی صحت سے متعلق ریکارڈ یا کوئی دستاویز جمع کروانے کا حکم نہیں دیا۔
بعد ازاں اڈیالہ جیل کے باہر میڈیا سے گفتگو کرتے ہوئے حمید لطیف ہسپتال کے آئی سرجن اور ویٹرو ریٹینا (Vitreo Retina) کے ماہر ڈاکٹر خرم مرزا کا کہنا تھا کہ وہ عمران خان کے معائنے کے لیے اپنا پورا سامان ساتھ لائے تھے ’لیکن جو بیماری خان صاحب کی آنکھ کے حوالے سے بتائی جارہی ہے اس کا علاج جیل کے اندر ممکن نہیں اس کے لیے باقاعدہ آپریشن تھیٹر لے جانا ضروری ہوتا ہے۔‘
ڈاکٹر خرم مرزا کا کہنا تھا کہ چونکہ انھوں نے ابھی عمران خان کا معائنہ نہیں کیا تو اس لیے وہ اس کی کنڈیشن یا پمز ہسپتال میں ان کا جو علاج ہوا ہے اس حوالے سے کچھ نہیں بتا سکے۔
ان کا مزید کہنا تھا کہ جیل میں معائنہ کرکے صرف اندازہ ہی لگایا جا سکتا کیونکہ باقاعدہ معائنے کے لے جو مشینری درکار ہے وہ ہسپتال میں ہی ہوتی ہے اس کو یہاں لانا ممکن نہیں۔
عمران خان کی دائیں آنکھ میں سینٹرل ریٹینل وین آکلوژن کا دعویٰ کرتے ہوئے تحریک انصاف نے کہا تھا کہ ان کی آنکھ کی رگوں میں ’خطرناک رکاوٹ‘ پیدا ہو چکی ہے۔
’ڈاکٹروں کے مطابق یہ نہایت حساس اور سنگین طبی مسئلہ ہے، جس کا بروقت اور مناسب علاج نہ ہونے کی صورت میں مستقل بینائی متاثر ہونے کا شدید خدشہ موجود ہے۔‘
ایک بیان میں پی ٹی آئی کے مرکزی شعبہ اطلاعات کا کہنا ہے کہ ’جیل انتظامیہ ضد پر اڑی ہوئی ہے کہ علاج جیل کے اندر ہی کیا جائے جبکہ معالج ڈاکٹر واضح طور پر کہہ چکے ہیں کہ یہ علاج جیل میں ممکن نہیں اور اس کے لیے آپریشن تھیٹر اور خصوصی سہولیات درکار ہیں۔‘
اس میں مزید کہا گیا کہ آخری مرتبہ سابق وزیر اعظم کو اپنے ذاتی معالج تک رسائی اکتوبر 2024 میں دی گئی تھی۔
’عمران خان کے باقاعدہ میڈیکل چیک اپ سے متعلق ایک پٹیشن اگست 2025 سے عدالت میں زیر التوا ہے۔‘
تحریک انصاف نے حکومت سے مطالبہ کر رکھا ہے کہ عمران خان کو ’فوری طور پر شوکت خانم ہسپتال یا ان کی مرضی کے کسی بھی معتبر ہسپتال میں علاج کرانے کی اجازت دے، جہاں مکمل سہولیات کے ساتھ ماہر ڈاکٹروں کی نگرانی میں ان کا علاج ممکن ہو۔‘
’ہم عدلیہ سے بھی پُرزور اپیل کرتے ہیں کہ یہ معاملہ سیاست کا نہیں بلکہ صحت کا ہے اور اس میں کسی بھی قسم کی کوتاہی ناقابلِ قبول ہوگی۔‘
بیان میں متنبہ کیا گیا کہ اگر ’عمران خان کی بینائی کو کوئی مستقل نقصان پہنچا تو اس کی تمام تر ذمہ داری براہِ راست حکومت اور جیل انتظامیہ پر عائد ہوگی جو عدالتی احکامات کے باوجود علاج میں رکاوٹ ڈال رہے ہیں۔‘
واضح رہے کہ چند ہفتے قبل سابق وزیر اعظم عمران خان کا طبی معائنہ کرنے کے لیے پاکستان انسٹی ٹیوٹ آف میڈیکل سائنسز یعنی پمز کے تین ڈاکٹروں پر مشتمل ٹیم نے اڈیالہ جیل کا دورہ کیا تھا۔
ڈاکٹروں کی اس ٹیم میں میڈیکل سپیشلسٹ کے علاوہ آنکھوں، کان اور گلے کے امراض کے سپیشلسٹ بھی موجود تھے۔
بی بی سی کے نامہ نگار شہزاد ملک سے بات کرتے ہوئے اڈیالہ جیل کے ایک اہلکار نے بتایا کہ ہر ماہ ڈاکٹروں کی ایک ٹیم جیل کا دورہ کرتی ہے جہاں پر عمران خان کا طبی معائنہ کیا جاتا ہے۔
جیل اہلکار کے مطابق سابق وزیر اعظم نے کچھ روز قبل اپنی ایک انکھ میں انفیکشن کا ذکر کیا تھا اور دو ہفتے پہلے پمز کے ڈاکٹروں نے عمران خان کا طبی معائنہ کیا تھا جس میں انھوں نے اس انفیکشن کو دور کرنے کے لیے کچھ دوائیاں تجویز کی تھیں جو جیل اہلکار کے بقول ان کو فراہم کر دی گئی ہیں۔
اڈیالہ جیل کے اہلکار کے مطابق ڈاکٹروں کی ٹیم نے مجموعی طور پر عمران خان کو تندرست قرار دیا تھا۔
یاد رہے کہ ستمبر 2025 کے دوران اڈیالہ جیل کے حکام نے عمران خان کی صحت سے متعلقتفصیلی رپورٹعدالت میں جمع کروائی تھی جس میں کہا گیا تھا کہ عمران خان نے مختلف اوقات میں، کندھے میں درد، کان اور دانت میں انفیکشن سمیت ’ورٹیگو‘ یعنی ’چکر آنے‘ کی شکایت کی جس کا بروقت علاج کیا گیا تھا۔
برطانیہ میں صحت عامہ کے ادارےاین ایچ ایس کی ویب سائٹکے مطابق معمر افراد میں بینائی کمزور ہونے کی عمومی وجہ ریٹینل وین آکلوژن یعنی پردۂ چشم کی نس میں رکاوٹ پیدا ہونا ہے جس سے وہاں خون کا لوتھڑا بن سکتا ہے۔
آنکھ کے کالے حصے کے پیچھے واقع پتلی تہہ ریٹینا کہلاتی ہے جو کہ پرانے وقتوں کے کیمروں کی فلم جیسی ہوتی ہے۔ نس میں رکاوٹ پیدا ہونے سے آنکھ سے خون یا دوسرے مائع ریٹینا میں لیک ہوتے ہیں جس سے زخم بنتے ہیں، سوجن ہوتی ہے یا آکسیجن کی قلت بھی ہوتی ہے۔ یوں روشنی جذب کرنے والی خلیات کے کام میں خلل پیدا ہوتی ہے اور بینائی کمزور ہوتی ہے۔
این ایچ ایس کے مطابق یہ حالت 60 سال سے کم عمر افراد میں عام نہیں ہے۔
ریٹینل وین آکلوژن کی دو اقسام ہیں جن میں سے ایک سینٹرل رینیٹل وین آکلوژن کہلاتی ہے جس میں رکاوٹ مرکزی نس میں پیدا ہوتی ہے۔ این ایچ ایس کے مطابق اس حالت میں بینائی زیادہ بُری طرح متاثر ہوتی ہے۔
این ایچ ایس کی ویب سائٹ کے مطابق اس حالت کی وجوہات میں ہائی بلڈ پریشر، ہائی کالیسٹرول، گلاکوما، ذیابیطس، سگریٹ نوشی اور خون کی نایاب بیماریاں شامل ہیں۔
ماہرین کی رائے ہے کہ اس حالت کی جلد تشخیص ضروری ہے تاکہ اس کا علاج ممکن ہو سکے۔

### Article 231 ###
امریکہ میں ڈیمو کریٹک پارٹی کے 44 ارکانِ کانگریس نے امریکی وزیرِ خارجہ کے نام خط لکھ کر پاکستان میں ’انسانی حقوق کی بگڑتی ہوئی صورتحال اور بین الاقوامی جبر کی مہم‘ پر تشویش کا اظہار کرتے ہوئے پابندیوں کا مطالبہ کیا ہے۔
یہ خط امریکی ایوان نمائندگان کی ارکان پرمیلا جے پال اور کریگ کاسر کی جانب سے لکھا گیا ہے جس میں اُن کے ساتھی 42 ارکان کانگریس کے دستخط بھی موجود ہیں۔
یہپہلا موقع نہیں ہے کہ جب امریکی قانون سازوں نے پاکستان کی سیاسی صورتحال اور انسانی حقوق کے معاملے پر بات کی ہو۔ پاکستان کی فوج اور حکومت ماضی میں اس نوعیت کے الزامات کی تردید کرتی رہی ہے۔
جن ارکان کانگریس کی جانب سے امریکی وزیر خارجہ مارکو روبیو کو خط لکھا گیا ہے، ان میں مسلمان ارکان کانگریس، الہان عمر اور راشدہ طلیب بھی شامل ہیں۔
خط میں پاکستان کی سول حکومت اور فوجی قیادت پر بھی تنقید کی گئی ہے۔
خط میں کہا گیا ہے کہ ’وزیرِ اعظم شہباز شریف کی فوجی حمایت یافتہ حکومت کے تحت پاکستان میں انسانی حقوق کا بحران سنگین ہوتا جا رہا ہے اور اس حوالے سے بولنے والوں کو دھمکیوں کا سامنا کرنا پڑتا ہے۔ ‘
خط میں کہا گیا ہے کہ ’امریکہ کی ذمہ داری ہے کہ وہ پاکستان کی فوجی قیادت کا احتساب کرے اور اُنھیں جوابدہ ٹھہرائے۔‘ خط میں آرمی چیف فیلڈ مارشل عاصم منیر سمیت فوجی قیادت پر ویزہ پابندی لگانے کا بھی مطالبہ کیا گیا ہے۔
خط میں سابق وزیر اعظم عمران خان سمیت دیگر سیاسی قیدیوں کی رہائی اور عدلیہ کی آزادی یقینی بنانے پر بھی زور دیا گیا ہے جبکہ امریکہ میں مقیم پاکستانی صحافی احمد نورانی اور گلوکار سلمان احمد کی مثالیں بھی دی گئی ہیں۔
پاکستان کی حکومت یا فوج کی جانب سے امریکی قانون سازوں کے اس خط پر تاحال کوئی ردِعمل نہیں آیا۔ تاہم ماضی میں اس نوعیت کے الزامات کو پاکستان کی فوج اور حکومت سختی سے رد کرتے رہے ہیں۔
خط میں کہا گیا ہے کہ ’حالیہ برسوں میں پاکستان میں انسانی حقوق کی صورتحال پر بات کرنے والے امریکی شہریوں اور دیگر افراد کو دھمکیوں اور تشدد کا سامنا کرنا پڑا۔ جو پاکستانی شہری پناہ کے لیے امریکہ میں موجود ہیں، پاکستان میں اُن کے اہلخانہ کو ہراساں کیا جاتا رہا ہے۔‘
خط کے متن میں مزید کہا گیا ہے کہ ’یہ کارروائیاں آزادی اظہار کے حق کی خلاف ورزی جبکہ شہری اور سیاسی حقوق کے بین الاقوامی معاہدے آرٹیکل 19 سے بھی متصادم ہیں، جس پر امریکہ اور پاکستان، دونوں نے دستخط کر رکھے ہیں۔‘
خط میں کہا گیا ہے کہ ’ہم اس بات کو تسلیم کرتے ہیں کہ انسدادِ دہشت گردی اور دیگر امور پر امریکہ اور پاکستان کی شراکت داری ہے۔ یہ معاملات امریکی قومی سلامتی کے مفادات کے لیے اہم ہیں، لہذا یہ شراکت داری باہمی بنیادوں پر ہونی چاہیے۔‘
خط میں امریکی حکومت سے یہ درخواست بھی کی گئی ہے کہ ’ذمہ دار اہلکاروں کے خلاف ٹارگٹڈ اقدامات کیے جائیں۔ ان کے ویزوں پر پابندی لگائی جائے اور اثاثے منجمد کیے جائیں۔‘
خط میں کہا گیا ہے کہ ورجینیا میں مقیم تحقیقاتی صحافی احمد نورانی، جو ’فوج میں بدعنوانی‘ سے متعلق رپورٹنگ کرتے رہے ہیں، انھیں مسلسل خطرے کا سامنا ہے،اس سال کے آغاز میں اُن کے بھائیوں کو اسلام آباد میں اُن کے گھر سے اغوا کیا گیااور تشدد کا نشانہ بنایا گیا۔‘
خیال رہے کہ رواں برس مارچ میں پاکستانیصحافی احمد نورانی کے اہلخانہ  نے دعویٰ کیا تھا کہ اسلام آباد سے ان کے دو بھائیوں کو اغواکر لیا گیا ہے۔
درخواست گزار کی جانب سے اس معاملے میں ان اداروں کے ملوث ہونے کے الزام کی آزادانہ تصدیق نہیں کی جا سکی اور نہ ہی تاحال اس بارے میں متعلقہ حکام کی جانب سے کوئی ردعمل سامنے آیا ہے۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
ماہرین کا کہنا ہے کہ امریکی قانون سازی کی جانب سے پاکستان کی  صورتحال پر ماضی میں بھی تشویش کا اظہار کیا جاتا رہا ہے لیکن یہ معاملہ کبھی آگے نہیں بڑھ سکا۔
امریکی ریاست ٹیکساس کی لیمار یونیورسٹی سے وابستہ پروفیسر اویس سلیم کہتے ہیں کہ ’امریکہ میں مقیم پاکستانی کمیونٹی اور ان میں پی ٹی آئی کے حمایت یافتہ افراد عرصہ دراز سے لابنگ کر رہے ہیں۔ یہی وجہ ہے کہ اس نوعیت کے خط اور بل سامنے آتے رہتے ہیں۔ لیکن امریکی حکومت اس معاملے پر زیادہ توجہ نہیں دیتی۔‘
بی بی سی سے گفتگو کرتے ہوئے اُن کا کہنا تھا کہ ٹرمپ کی انتخابی مہم کے دوران بھی اس کمیونٹی نے کھل کر اُن کی حمایت کی تھی۔
اویس سلیم کہتے ہیں کہ رواں برس جنوری میں پاکستان سے نان نیٹو اتحادی کا درجہ واپس لینے کا بل امریکی کانگریس میں پیش کیا گیا تھا۔
اُن کے بقول اسی طرح رواں برس مارچ میںرپبلکن رکن جو ولسن اور ڈیموکریٹ رکن کانگریس جیمز ورنی پنیٹا نے 'پاکستان ڈیموکریسی ایکٹ' کے عنوان سے ایک بل ایوان نمائندگان میں پیش کیا تھا۔
اُن کے بقول اس بل میں عمران خان کی رہائی اور ملک میں جمہوریت کی بحالی پر زور دیتے ہوئے پاکستان کی سیاسی و عسکری قیادت کی امریکہ آمد پر پابندی کو بھی بِل کا ایک اہم حصہ بنایا گیا تھا۔  وہ کہتے ہیں کہ ’وہ بل ایوان نمائندگان کے ریکارڈ تک ہی محدود ہے۔‘
اویس سلیم کہتے ہیں کہ ’اسی طرح ستمبر میں اس نوعیت کا ایک بل پیش کیا گیا تھا جسے دونوں جانب کے ارکان کی حمایت حاصل تھی۔‘
اُن کے بقول ’اس بل میں پاکستان کی سول اور فوجی شخصیات پر سفری پابندیوں، اثاثے منجمد کرنے سمیت دیگر اقدامات کی سفارشات کی گئی تھیں۔ لیکن اس پر بھی کچھ نہیں ہوا۔‘
ان 44 ڈیمو کریٹس ارکان کی جانب سے لکھے گئے اس خط کی اہمیت پر بات کرتے ہوئے اویس سلیم کا کہنا تھا کہ ’ایوان میں پیش کیے گئے بلز پر کوئی کارروائی نہیں ہوئِی تو یہ تو صرف ایک خط ہے۔‘
پروفیسر اویس سلیم کہتے ہیں کہ ’امریکی ایوان نمائندگان میں بل پیش کیے جانے کے بعد بحث ہوتی، یہ کمیٹیوں میں جاتا ہے، اس پر ووٹنگ ہوتی ہے اور پھر یہ صدر کو بھجوایا جاتا ہے۔‘
اُن کے بقول ’پاکستان سے متعلق جتنے بھی بلز یا قراردادیں پیش ہوتی رہی ہیں، یہ کبھی بھی آگے نہیں بڑھیں، جس کی وجہ یہ ہے کہ پاکستان کے حوالے سے ایوان نمائندگان میں جوش و خروش نہیں ہے۔‘
عالمی اُمور کے تجزیہ کار ڈاکٹر حسن عسکری رضوی کہتے ہیں کہ ’رواں برس جس طرح فیلڈ مارشل عاصم منیر اور وزیر اعظم شہباز شریف کی آؤ بھگت ہوئی، اس کے بعد امریکی انتظامیہ کی جانب سے پاکستان کے خلاف کسی کارروائی کا کوئی امکان نہیں ہے۔‘
بی بی سی سے گفتگو کرتے ہوئے ڈاکٹر حسن عسکری کا کہنا تھا کہ ’اس معاملے میں امریکہ کی سرکاری پالیسی تبدیل ہونے کا کوئی امکان نہیں ہے۔‘
ڈاکٹر حسن عسکری کہتے ہیں کہ ’اس میں کوئی شک نہیں کہ امریکہ میں سیاسی حلقے اور انسانی حقوق کے کارکن پاکستان میں طرز حکومت سے متعلق آواز بلند کرتے رہے ہیں۔‘
اُن  کے  بقول ’امریکہ کی سرکاری پالیسی مختلف ہے اور وہ خطے اور مشرق وسطی سے متعلق معاملات میں پاکستان کو اہمیت دیتا ہے۔‘

### Article 232 ###
تقریباً 20 سال بعد پاکستان کے صوبہ پنجاب کے شہر لاہور میں بسنت کی واپسی پر جشن کا ماحول ہے۔ جہاں ایک طرف صوبے میں تعطیل کا اعلان کیا گیا اور شہر کے مختلف مقامات کو سجایا گیا تو وہیں بازاروں میں پتنگ، ڈور اور دیگر اشیا کی خریداری کے لیے لوگوں کی قطاریں لگ گئیں۔
آخری بار پنجاب میں سنہ 2007 میں بسنت منائی گئی مگر پھر تیز دھار ڈور سمیت پتنگ بازی سے جڑے خطرات کے باعث اس پر لگنے والی پابندی کے بعد نوجوانوں کی ایک پوری نسل بسنت کے تہوار سے محروم رہی۔
مگر اس بار پنجاب حکومت نے بسنت کو محفوظ بنانے کے لیے کئی قواعد و ضوابط جاری کیے اور فی الحال صرف لاہور میں بسنت منانے کی اجازت دی گئی لیکن پتنگ کے سائز سے لے کر ڈور تک، سبھی معاملات پر سختی کی گئی ہے جبکہ بسنت کے دنوں میں موٹر سائیکل سواروں کے لیے بائیکس پر حفاظتی راڈ نصب کرنا لازم ہے۔
پنجاب میں جہاں ایک طرف بسنت نے لوگوں کے چہروں پر مسکراہٹ بکھیری تو وہیں دوسری جانب اس تہوار نے معاشی طور پر کئی خاندانوں کو فائدہ پہنچایا۔
حکومتی اعداد و شمار کے مطابق لاہور شہر میں پہلے دو دن میں پچاس کروڑ روپے سے زیادہ مالیت کی صرف ڈوریں اور پتنگیں فروخت ہوئی ہیں جبکہ بسنت کے دنوں میں اس تہوار سے جڑی دیگر انڈسٹری کو معاشی اعتبار سے خاصا فائدہ پہنچا، جس سے تقریباً ایک ارب سے زائد کا کاروبار اب تک ہو چکا ہے۔
ماہرین اور حکومتی اندازے کے مطابق یہ اعدادوشمار تقریبا تین ارب روپے سے تجاوز کریں گے۔ یاد رہے کہ بسنت کا یہ تہوار اس وقت صرف لاہور شہر میں منایا جا رہا ہے۔
65 سالہ شبیر احمد ڈور بنانے کے ماہر ہیں تاہم گزشتہ بیس سال میں پتنگ بازی  پر پابندی لگنے کے بعد انھوں نے یہ کام نہیں کیا۔
اب وہ کہتے ہیں کہ ’میں بیس سال بد حالی اور غربت کا شکار رہا ہوں۔ بسنت کا واپس کُھلنا میرے لیے ایسے ہے جیسے عید ہو۔ اب خوشحالی آئے گی۔‘
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
شبیر احمد جیسے سینکڑوں خاندان ہیں جو پتنگ اور ڈوریں بنانے کے کاروبار سے منسلک تھے۔
معاشی ماہرین کے مطابق ماضی میں بسنت اور اس سے وابسطہ انڈسٹری کا کروڑوں روپے کا کاروبار تھا۔ جیسا کہ پنجاب میں آخری بسنت سال 2004 کی تھی جس میں 22 کروڑ روپے کی پتنگیں اور ڈوریں فروخت ہوئی تھیں۔
محمد نواز نے بارہ سال کی عمر میں پتنگ بازی کے لیے استعمال ہونے والی ڈوریں تیار کرنا سیکھی تھیں جس کے بعد انھوں نے تین دہائیوں تک یہی کام کیا۔
محمد نواز نے بی بی سی سے بات کرتے ہوئے بتایا کہ ’انھوں نے متعدد نوکریاں کی اور کاروبار کرنے کی کوشش کی لیکن انھیں اس میں کامیابی نہیں مل سکی۔‘
نواز جیسے سینکڑوں ایسے کاریگر ہیں جو یہ چاہتے ہیں کہ اس کام کو صرف بسنت تک محدود نہ کیا جائے۔
نواز نے اپنی اس خواہش کا اظہار کرتے ہوئے کہا کہ ’ویسے تو میں اسی بات سے بہت خوش ہوں کہ کم از کم وہ کام دوبارہ شروع ہوا، جس کا ماہر ہوں لیکن میں چاہتا ہوں کہ حکومت اس کام کو سارے سال کے لیے کھول دے تاکہ ہم معاشی بد حالی سے نکل سکیں۔‘
محمد نواز کے ساتھ موجود دیگر کاریگروں نے بھی بی بی سی کو بتایا کہ ان کے کئی دوست اور اچھے کاریگر تو اس دنیا سے ہی چلے گئے ہیں۔
فاروق علی نے کہا کہ ’میرے کئی ایسے جاننے والے تھے جو وفات پا گئے۔ جب یہ کام کرتے تھے تو پورا سال ان کا کام ختم نہیں ہوتا تھا۔ مجھے یاد ہے کہ پورا سال تو ہم کام کرتے ہی تھے لیکن جب بسنت ہوتی تھی تو ہماری انڈسٹری کے کئی لوگ بسنت کے دنوں میں کمانے والے پیسوں سے اپنا گھر بناتے تھے، اپنی بیٹیوں کی شادیاں کرتے تھے، اپنا علاج کرواتے تھے لیکن جب اس کام پر پابندی لگی تو معاشی طور پر انھیں اتنی مشکالات کا سامنا کرنا پڑا کہ وہ برداشت نہیں کر سکے اور اس دنیا سے چلے گئے۔‘
انھوں نے مزید کہا کہ ’مجھے یاد ہے کہ جب ہمارے گھروں میں کوئی رشتہ آتا تھا اور شادی کی بات ہوتی تو ہم تاریخیں بھی بسنت گزرنے کے بعد کی رکھتے تھے۔‘
پاکستان اور انڈیا کا پنجاب تاریخی طور پر اپنے صدیوں پرانے بسنت کے تہوار کے لیے جانا جاتا ہے، جو موسمِ بہار کی آمد اور زرعی پیداوار کے جشن کے طور پر منایا جاتا ہے۔
بسنت سنسکرت زبان کا لفظ ہے جس کے معنی ’بہار‘ کے ہیں۔ پنجاب، جو دو حصوں میں انڈیا اور پاکستان کے درمیان تقسیم ہے، اپنی زرخیز زمین اور ثقافتی ورثے کے سبب بھی مشہور ہے۔
مؤرخین کے مطابق بسنت کا تہوار بھی اسی ثقافت کی عکاسی ہے، جس میں رنگ برنگی پتنگیں اڑانا، کھانا پینا اور مل بیٹھ کر جشن منانا شامل ہے۔ یہ تہوار صدیوں سے روایتی طور پر بسنت کے نام سے ہی منایا جاتا رہا ہے۔
بی بی سی سے بات کرتے ہوئے لاہور سے تعلق رکھنے والے سوشلسٹ میاں یوسف صلاح الدین نے بتایا کہ بسنت کا تہوار عرصہ دراز سے منایا جاتا تھا اور نہ تو انتظامیہ کو اس کے انتظامی معاملات میں مشکلات پیش آتی تھیں اور نہ ہی جانیں جاتی تھیں۔
’بسنت کو اصل عروج اس وقت ملا جب نائٹ بسنت شروع ہوئی۔ اس سے پہلے انتظامیہ رات کو آسمان میں روشنی والی لال ٹین چھوڑا کرتی تھی، جس سے لوگوں کو پتا چل جاتا تھا کہ کل صبح بسنت منائی جائے گی۔ اس کے بعد لوگ فجر کی نماز کے فوراً بعد چھتوں پر چڑھ جاتے تھے اور سارا دن پتنگیں اڑاتے، کھانے بناتے اور کھاتے تھے۔ گھر کی خواتین رنگین کپڑے اور چوڑیاں پہنتی تھیں اور مغرب کے وقت سب نیچے آ جاتے تھے۔‘
انھوں نے کہا کہ اصل خرابی اس وقت شروع ہوئی جب اس تہوار میں کاروباری عناصر نے زیادہ پیسے کمانے کے لیے خونیں ڈوریں بیچنا شروع کیں، جس سے کئی جانیں ضائع ہوئیں۔
ان کے مطابق پابندی کوئی مستقل حل نہیں تھی بلکہ حکومت کو وہ اقدامات پہلے ہی اٹھانے چاہیے تھے جو اب کیے جا رہے ہیں۔
بسنت منانے اور پتنگ بازی پر مکمل پابندی کائٹ فلائنگ ایکٹ 2007 کے تحت لگائی گئی تھی۔ اس سے قبل 2003 میں آخری مرتبہ باضابطہ طور پر بسنت منائی گئی تھی۔
اس بارے میں بی بی سی سے بات کرتے ہوئے اپنے دور کے مشہور پتنگ باز خالد بھٹی نے بتایا کہ پنجاب میں پتنگ بازی صرف بسنت تک محدود نہیں تھی۔
’ہم روزانہ پتنگیں اڑایا کرتے تھے جبکہ ہر اتوار کو لاہور کے منٹو پارک میں مقابلے ہوتے تھے جن میں استادی شاگردی کا نظام تھا۔ بڑے استادوں کو جیتنے پر سوٹ اور مٹھائیاں دی جاتی تھیں جبکہ پگ بھی باندھی جاتی تھی جو پنجاب میں عزت اور شان کی علامت ہے۔‘
1970 اور 80 کی دہائی یاد کرتے ہوئے انھوں نے بتایا کہ ’اس دور میں نہ تو خطرناک ڈور ہوا کرتی تھی اور نہ ہی کوئی فائرنگ ہوتی تھی۔ پتنگ بازی کو ایک کھیل سمجھا جاتا تھا۔ 90 کی دہائی میں کیمیکل اور دھاتی ڈوریں آنا شروع ہوئیں جس کے بعد فائرنگ، ون ویلنگ اور دیگر خطرناک حرکتیں شروع ہو گئیں، جن کے نتیجے میں حادثات اور ہلاکتیں بڑھ گئیں۔‘
انھوں نے کہا کہ ’مجھے وہ دن نہیں بھولتا جس دن بسنت پر باضابطہ طور پر پابندی لگی۔‘
’اسی دن میرا چھوٹا بیٹا پیدا ہوا تھا، اس لیے مجھے تاریخ اچھی طرح یاد ہے۔ 2003 تک بسنت اور پتنگ بازی بھرپور جوش و خروش سے منائی جاتی تھی لیکن اس کے بعد آہستہ آہستہ گڈی ڈور بنانے والوں پر چھاپے پڑنے لگے اور یہ کام ختم ہوتا چلا گیا۔‘
میاں صلاح الدین کہتے ہیں کہ ’یہ انڈسٹری وہ ہے جہاں پیسہ نیچے عام لوگوں تک جاتا ہے۔‘
’ڈوریں اور پتنگیں بنانے والا، جہاں سے کاریگر سامان خریدتا ہے، اس کے بعد بسنت کا تہوار ہوتا ہے تو چوڑیاں بنانے اور بیچنے والی خواتین کو پیسہ جاتا ہے۔ لوگ خصوصی کپڑے بنواتے ہیں۔ پھر آپ کی ہوٹل انڈسٹری۔ ٹرین اور بسسوں کا استعمال ہوتا ہے۔ اس تہوار کے لیے باہر کے ملکوں سے لوگ آتے ہیں اور پیسہ لگاتے ہیں۔ وہاں سے آپ کی معیشت اور سیاحت دونوں کو فروغ ملتا ہے۔ اس لیے میں سمجھتا ہوں کہ حکومت کا فیصلہ درست تھا۔‘
انھوں نے مزید کہا کہ ’پابندی لگانا کسی چیز کا حل نہیں۔ دنیا بھر میں ایسے تہوار ہوتے ہیں اور ان تہواروں کے ساتھ جڑے مسائل کا حل نکالا جاتا ہے نہ کہ ان پر باپندی لگا دی جائے۔‘
’اس مرتبہ حکومت نے درست سمت میں حل نکالنے کی کوشش کی۔ انھوں نے عوام کے پیسے کے ساتھ اپنا پیسہ بھی لگایا تاکہ لوگوں کو خوشی منانے کا موقع مل سکے۔‘
میاں صلاح الدین کا کہنا تھا کہ ’بسنت کا سب سے زیادہ منفی پہلو خونیں ڈوریں ہیں جنھیں بنانے اور خریدنے والے دونوں مجرم ہیں۔ حکومت اس پر سختی کرے تو معاملات بہتر ہو سکتے ہیں۔‘
یاد رہے کہ بسنت کے اس تہوار کے لیے لاکھوں کی تعداد میں لوگوں نے لاہور شہر کا رخ کیا ہے جس کی وجہ سے ہوٹل کے کرایوں میں ہوشربہ اضافہ ہوا۔
یہی نہیں ٹرین، بس اور جہاز کا سفر کر کے آنے والوں کی بھی بہت بڑی تعداد ہے۔ اس وقت کراچی تا لاہور کی جہاز کی ٹکٹ کا کرایہ 80 ہزار تک جا پہنچا ہے۔ اسی طرح ایک اچھے ہوٹل کا کرایہ ایک رات کے لیے ایک لاکھ روپے سے تجاوز کر رہا ہے۔
لیکن عوام کی طرف سے کی جانے والی سب سے بڑی شکایت یہ ہے کہ پتنگ اور ڈوروں کا ریٹ بہٹ زیادہ ہے۔
20 سال کی طویل پابندی کے بعد پنجاب حکومت نے صرف لاہور میں بسنت منانے کا اصولی فیصلہ کیا۔ 6، 7 اور 8 فروری کو تین دن کی عام تعطیل کا بھی اعلان کیا گیا۔
وزیرِ اعلیٰ پنجاب مریم نواز نے اپنے ایکس اکاؤنٹ اور میڈیا سے گفتگو میں کہا کہ ’ہمیں دیگر شہروں سے بھی درخواستیں موصول ہوئی ہیں مگر اس بار بسنت کو صرف لاہور میں بطور پائلٹ پراجیکٹ منایا جا رہا ہے۔‘
انھوں نے عوام سے اپیل کی کہ بسنت کے دوران ایسی چھتیں جن کی چار دیواری نہیں، انھیں پہلے محفوظ بنایا جائے۔
انتظامیہ کی جانب سے باقاعدہ اعلامیے کے بعد شہر بھر کو بسنت کے حوالے سے سجایا گیا ہے اور جگہ جگہ ایس او پیز کی تشہیر کی جا رہی ہے۔
انتظامی اُمور پر بات کرتے ہوئے کمشنر لاہور مریم خان نے بتایا کہ ’ہم نے ٹریفک، لیسکو، ریسکیو، واسا اور دیگر اداروں سمیت ہر چیز کا پلان تیار کر لیا۔ حکومت نے تین دن کے لیے پبلک ٹرانسپورٹ مفت کر دی ہے۔ تقریباً چھ ہزار رکشوں اور دیگر پرائیویٹ ٹرانسپورٹ کمپنیوں کو بھی اس پلان کا حصہ بنایا گیا تاکہ لوگ موٹر سائیکلوں کا کم استعمال کریں۔ لاہور بسنت کیمپس پر محکمہ صحت، ریسکیو 1122، ایل ڈبلیو ایم سی اور دیگر کے کیمپس قائم کر دیے گئے ہیں جبکہ ٹریفک پولیس موٹر سائیکلوں پر سیفٹی راڈز نصب کر رہی ہے۔‘
انھوں نے مزید کہا کہ ’لوگ خود بھی سیفٹی راڈ لگا رہے ہیں اور ہمارا ارادہ تقریباً دس لاکھ سیفٹی راڈز فراہم کرنے کا ہے۔ شہریوں کو بھی ذمہ داری کا ثبوت دینا ہو گا کہ وہ ایسی ڈور خریدیں یا استعمال نہ کریں جو جان کے لیے خطرہ بن سکتی ہو۔‘
ڈی سی لاہور علی اعجاز نے بی بی سی سے بات کرتے ہوئے بتایا کہ بسنت صرف ایس او پیز کے مطابق ہی منائی جائے گی اور خلاف ورزی پر سخت قانونی کارروائی اور بھاری جرمانے کیے جائیں گے۔ اہم ایس او پیز درج ذیل ہیں:
ڈی سی لاہور نے کہا کہ ’ہم ڈرون کیمروں سے چھتوں کی انسپیکشن کریں گے۔ کوئیک رسپانس ٹیمیں ہر جگہ این او سی چیک کریں گی۔ زیرو ٹالرنس ہو گی۔ ایس او پیز کی خلاف ورزی پر جیل اور پچاس لاکھ روپے تک جرمانہ ہو سکتا ہے۔‘

### Article 233 ###
’گھر جاکر ماں کو کیا بتاؤں، جو بھتیجیاں انتظار کر رہی ہیں انھیں کیا کہوں کہ آپ کے ابو اب نہیں رہے۔‘
محمد امین کراچی کے گل پلازہ کے عقبی حصے میں فٹ پاتھ کے ساتھ ٹیک لگائے اپنے بڑے بھائی کے ہمراہ موجود تھے اور ان کی نظریں سامنے سرگرم ہیوی مشینری پر تھیں جو ملبہ ہٹا رہیں تھیں۔
امین کے بھائی یہاں بیڈ شیٹ کی دُکان پر کام کرتے تھے۔
کراچی کے علاقے صدر میں واقع گل پلازہ میں آگ بجھنے کے بعد تیسرے روز بھی کولنگ کا کام جاری رہا اور وہاں ملبے میں ریسکیو حکام کی جانب سے زندگی کے آثار تلاش کیے جارہے تھے۔ ریسکیو حکام اب تک اس حادثے میں 22 افراد کی ہلاکت کی تصدیق کر چکے ہیں۔
ریسکیو 1122 کے چیف آپریٹنگ آفیسر ڈاکٹر عابد جلال الدین شیخ کا کہنا ہے کہ عمارت کا سٹرکچر شدید حد تک متاثر ہوچکا ہے اور کسی بھی وقت اس کے انہدام کا خدشہ موجود ہے، جس کے باعث آپریشن مرحلہ وار، محدود اور انتہائی مہارت کے ساتھ انجام دیا جا رہا ہے تاکہ مزید خطرات سے بچاؤ ممکن بنایا جا سکے۔
انھوں نے بتایا کہ آگ کی شدید حرارت اور طویل دورانیے کے اثرات کے باعث متعدد لاشیں ناقابلِ شناخت حالت میں تبدیل ہو چکی ہیں، جبکہ مختلف مقامات سے انسانی جسم کے اعضا بھی برآمد ہو رہے ہیں۔
’جب تک تکنیکی اور فرانزک تصدیق کے ذریعے یہ تعین نہیں ہو جاتا کہ یہ اعضا ایک ہی فرد کے ہیں یا مختلف افراد کے اس وقت تک ہلاکتوں کی درست تعداد کی تصدیق مشکل ہے۔‘
گل پلازہ سے میرا ذاتی تعلق بھی رہا ہے۔
ماضی میں ایم اے جناح روڈ پر میری رہائش تھی۔ یہاں سے بچوں کے کپڑے، کھلونے یا برتنوں کی خریداری کرنے والوں میں میری فیملی بھی شامل رہی ہے۔
یہاں چھوٹی چھوٹی دکانوں اور تنگ گلیوں میں بھی سٹال لگے ہوتے تھے، جس کے سبب وہاں تین لوگ بھی بمشکل ہی چل سکتے تھے۔ کچھ سیڑھیاں تو اس قدر تنگ تھیں کہ اگر ایک شخص اوپر چڑھ رہا تو دوسرے کو انتظار کرنا پڑتا تھا۔
یہاں میں نے کبھی بھی کسی راستے پر ہنگامی اخراج یا آگ بجھانے کے آلات نہیں دیکھے۔
گُل پلازہ بیسمنٹ اور گراؤنڈ فلور کے علاوہ تین منزلوں پر مشتمل ایک مارکیٹ تھی، جس میں ایک ہزار سے زائد چھوٹی بڑی دکانیں قائم تھیں۔ عمارت میں تقریباً 14 داخلی اور خارجی راستے موجود تھے۔
وزیر اعلیٰ سندھ سید مراد علی شاہ کا کہنا ہے کہ شادیوں کے سیزن اور ویک اینڈ کی وجہ سے سنیچر کی شب پلازہ میں غیر معمولی رش تھا، جس کے باعث نقصان میں اضافہ ہوا۔
شدید آگ کی وجہ سے پلازہ کا عقبی حصہ منہدم ہوچکا ہے اور چھتوں کی کئی تہیں ملبے کے ڈھیر کی صورت میں موجود تھیں۔
پانچ، چھ ریسکیو اہلکار پہلے اندر جھانک کر دیکھتے اور پھر ہیوی مشنری کے ذریعے ملبہ ہٹایا جاتا۔ ڈمپرز اور کرین چلانے والوں نے کے ایم سی کی جیکٹس پہن رکھی تھیں۔
ان کے سپروائزر نے بی بی سی اردو کو بتایا کہ وہ کے ایم سی کے ملازم نہیں بلکہ کانٹریکٹ پر آئے ہیں اور  کے ایم سی  کے لیے ندی نالے اور گٹر کی صفائی کرتے ہیں۔
ان کا کہنا تھا کہ انسانی لاشوں کی موجودگی کا امکان ہے اس لیے احتیاط سے کام کر رہے ہیں ورنہ ملبے ہٹانے میں تاخیر نہیں ہوتی۔
محمد امین نے بتایا کہ ان کا بڑا بھائی جس کی عمر 42 سال ہے، ان کی دو بیٹیاں ہیں جو ہفتے کی رات سے رو رہی ہیں۔
ان کا کہنا ہے کہ ان کی بھتیجیاں ’کہتی ہیں کہ ابا اس وقت گھر آتے ہیں، ابھی کیوں نہیں آرہے؟ ہم ان کو کیا کہیں؟ ہم انھیں کیسے بتائیں کہ ان کے بابا اب چلے گئے ہیں۔‘
وہ کہتے ہیں ’میں گھر کیسے جا سکتا ہوں؟ میں اپنی ماں کو کیا جواب دوں؟ میں بچوں کو کیا جواب دوں؟ میں ان سے کیا کہوں؟ ہم یہاں بے بسی سے بیٹھے ہیں۔ ہمیں اب بھی ہسپتال سے فون آتے ہیں، ڈی این اے ٹیسٹ کے لیے کہا جاتا ہے۔ کبھی ہم سول ہسپتال جاتے ہیں، کبھی وہاں جا رہے ہیں، کبھی ہم یہاں جا رہے ہیں۔‘
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
گل پلازہ کی اطرف پیر کو لوگوں کا جم غفیر جمع ہوتا نظر آیا۔ فلاحی ادارے چھیپا کے سربراہ رمضان چھیپا اپنے تین کیمرہ مین لے کر پہنچے۔
اس کے بعد جامعہ بنوریہ سمیت کئی مذہبی فلاحی تنظیموں کے لوگ اپنے ورکرز اور سوشل میڈیا ٹیموں کے ساتھ نظر آئے اور اپنا اظہار خیال کرتے رہے۔
گذشتہ روز سے جائے وقوع پر جے ڈی سی کے ظفر اقبال سمیت دیگر کی حکومت پر شدید تنقید کے بعد آج پیر کو لواحقین صبر اور حوصلہ کھو بیٹھے اور ایک خاتون نے کہا کہ ان سے (ریسکیو) کچھ نہیں ہو گا اس کے بعد لوگوں نے زبردستی عمارت میں اندر داخل ہونے کی کوشش کی لیکن رینجرز او دیگر اہلکاروں نے انھیں کنٹرول کیا۔
ضلعی انتظامیہ کے پاس 74 افراد کے لواحقین نے گمشدگی کا اندراج کروایا ہے، جس میں سات بچے اور آٹھ کے قریب خواتین بھی شامل ہیں۔
ڈپٹی کمشنر ضلع جنوبی جاوید نبی کھوسو کا کہنا ہے کہ 35 افراد کی موبائل فون لوکیشنز کے ذریعے ان کی گُل پلازہ میں موجودگی کی تصدیق کی گئی ہے۔
محمد قیصر ڈی سی آفس کے دفتر کے ساتھ ایک کونے میں ریسکیو آپریشن پر نظریں گاڑے بیٹھے تھے۔
انھوں نے بتایا کہ ان کی بیوی، ایک بہو اور ایک بہن اندر کہیں موجود ہیں۔
’انھوں نے کہا تھا کہ وہ بازار جا رہے ہیں۔ آخری بار ان سے رات کو آٹھ بجے رابطہ ہوا تھا، جب آگ لگنے کا پتا چلا تو ان کے بچے یہاں آئے لیکن کچھ معلوم نہیں ہو رہا۔‘
محمد قیصر نے شکایت کی کہ ’انتظامیہ انھیں کبھی برنس سینٹر بھیجتی ہے تو کبھی سول ہسپتال کے مردہ خانے میں۔‘
انھوں نے اپنی آنکھوں میں آئے آنسوؤں کو صاف کرتے ہوئے کہا کہ ’جس طرح سے یہاں پر ریسکیو عمل چل رہا ہے اگر کوئی سالم لاش بھی ہو گی تو وہ بھی سلامت نہیں ملے گی۔‘
انھوں نے حکام سے گزارش کی کہ وہ کوئی ایسا طریقہ اختیار کریں جس سے ’کم از کم لاشوں کے ٹکڑے تو نہ ہوں۔‘
دوسری جانب ڈپٹی کمشنر جاوید نبی کھوسو کا کہنا ہے کہ وہ آہستگی سے آگے بڑھ رہے ہیں تاکہ ریسکیو ورکرز کو کوئی نقصان نہ پہنچے۔
ریسکیو آپریشنز کے دوران دکانداروں اور انتظامیہ کے اہلکاروں کی کئی بار تلخ کلامی بھی ہوئی۔
ادھر ہی ریحان فیصل بھی موجود تھے جن کی مین روڈ پر بیڈ شیٹس کی دُکان ہے۔ انھوں نے بی بی سی اردو کو بتایا کہ ان کے نزدیک گیٹ نمبر نو ہے اور وہ آگ لگنے کے بعد اسے توڑ کر باہر نکل آئے تھے۔
وہ کہتے ہیں کہ آگ لگنے کے پانچ، سات منٹ میں پورا علاقہ ویران ہو گیا اور ان کی آنکھوں کے سامنے سب کچھ جل گیا۔
'ہمارے بہت سے دوست، جاننے والے اور گاہک میزانائن فلور پر تھے۔ کچھ دوست اور رشتہ دار ابھی تک اندر موجود ہیں، فائر برگیڈ کی گاڑیاں کافی تاخیر کا شکار سے پہنچیں جبکہ ایمبولینس جن کی اس وقت ضرورت بھی نہیں تھیں پہن چکی تھیں۔'
ریحان فضل نے بتایا کہ مارکیٹ کے 13 دروازے ہیں۔ ریمپ الگ ہے اور آگ لگنے کا واقعہ گیٹ نمبر تین کے اوپر پیش آیا۔
’لڑکے جانتے تھے کہ آگ لگ گئی ہے، شارٹ سرکٹ ہے اور یہ کسی بھی وقت بجھ جائے گی، لیکن بظاہر کوئی نہیں جانتا تھا کہ یہ اتنا پھیل جائے گی۔‘
متاثرہ عمارت کے ساتھ ہی ڈی سی جنوبی کا دفتر واقع ہے۔ ڈی سی کا کہنا تھا کہ ان کے پاس گاڑیاں ساڑھے دس بجے کے قریب پہنچ چکی تھیں، جن میں سنارکل بھی شامل تھیں۔ ان کی مدد سے چھت سے لوگوں کو اتارا بھی گیا۔
ان کے مطابق سنیچر کو رات ساڑھے 11 بجے تک موقع پر 52 گاڑیاں پہنچ چکی تھیں۔
متاثرہ مارکیٹ کے باہر ایک خاتون بچوں سمیت موجود تھیں۔
ان کا کہنا تھا کہ ان کی پھوپھی کے خاندان کے پانچ لوگ ہیں جو شادی کی خریداری کے لیے آئے تھے اور وہ لاپتا ہیں۔
انھوں نے شکوہ کیا کہ ’اتنی بڑی مارکیٹ بناتے ہیں لیکن آگ بجھانے کا کوئی انتظام نہیں، کوئی راستے نہیں کوئی سینسر نہیں۔‘
دوسری جانب وزیر اعلی سید مراد علی شاھ کا کہنا ہے کہ آگ لگنے کی حتمی وجہ تاحال معلوم نہیں ہو سکی، تاہم ابتدائی جائزوں کے مطابق ممکنہ طور پر شارٹ سرکٹ اس کا سبب ہو سکتا ہے۔
کراچی میں آتشزدگی کا یہ کوئی پہلا واقعہ نہیں ہے۔ گذشتہ چند سالوں میں شہر میں کوآپریٹو مارکیٹ، چیز اپ سٹور، میلینیم مال جیسے بڑے مالز میں بھی آگ لگنے کے واقعات پیش آچکے ہیں۔
ڈی سی جنوبی جاوید نبی کھوسو کے مطابق 145 کمرشل عمارتوں کی حال ہی میں فائر آڈٹ کی گئی ہے۔
ایک سوال کے جواب میں ان کا کہنا تھا کہ فائر سکیوٹی کے انتظامات سب کی ذمہ داری ہیں، جن میں انتظامیہ کے علاوہ مارکیٹوں کی تنظمیں بھی شامل ہیں۔
19 سالہ شعیب سنیچر کی رات سے کراچی کے علاقے صدر میں واقع گُل پلازہ کے باہر اس امید پر موجود ہیں کہ ان کے چچا زاد بھائی فیضان اور اُن کے علاقے (نیو گولی مار) سے تعلق رکھنے والے اُن کے لاپتا دوست احباب کی کوئی خبر انھیں مل جائے۔
شعیب خود بھی گُل پلازہ کی دوسری منزل پر واقع ڈیکوریشن کی ایک دکان پر کام کرتے تھے تاہم خوش قسمتی سے وہ اس المناک حادثے کے دوران اس عمارت سے بچ نکلنے میں کامیاب رہے تھے۔
ہر گزرتے لمحے کے ساتھ لاپتا افراد کے لواحقین کی اُمیدیں بھی دم توڑ رہی ہیں۔
بی بی سی نے بات کرتے ہوئے شعیب نے بتایا کہ سنیچر کی شب جب پلازے میں آگ لگنے کی شروعات ہوئیں تو وہ وہاں اپنے چچا زاد بھائی فیضان (جو اسی پلازے میں کام کرتے ہیں) اور نیو گولی مار کے رہائشی دیگر اپنے جاننے والوں کے ہمراہ کام میں مصروف تھے۔
شعیب کا کہنا ہے کہ سنیچر کی شب لگ بھگ 10 بجے کا وقت تھا جب اُن کے فلور تک اطلاع پہنچی کہ نیچے والی منزل میں کسی مقام سے دھواں نکل رہا ہے۔ ’بہت سے گاہک اور دکاندار نیچے والی منزلوں پر اوپر آ رہے تھے اور بتا رہے تھے کہ نیچے آگ لگ چکی ہے۔ ابھی میں صورتحال سمجھ ہی رہا تھا کہ سیٹھ نے کہا کہ دکان بند کرو اور یہاں سے نکلو۔‘
شعیب کا کہنا تھا کہ ’ابھی میں دکان بند ہی کر رہا تھا کہ اچانک دھواں زیادہ ہو گیا۔ دیکھتے ہی دیکھتے دھواں اتنا بڑھا کہ کچھ نظر نہیں آ رہا تھا اور اس دوران بھگڈر بھی شدید تر ہو چکی تھی۔ کسی کو کچھ سمجھ نہیں آ رہا تھا، بس سب لوگ اِدھر سے اُدھر بھاگ رہے تھے۔ مجھے پلازے سے باہر نکلنے کے کچھ راستے پتا تھے۔ میں ایک راستے کی طرف نکلا تو وہ بند تھا جبکہ دوسرے راستے پر کچھ نظر نہیں آ رہا تھا اور وہاں لوگ بہت زیادہ تھے۔‘
شعیب کے مطابق ’میں واپس پلٹا تو پتا نہیں کیسے مجھے شیشے لگا، اس وقت دھواں اتنا زیادہ ہوا کہ میں گر کر اپنے حواس کھو بیٹھا۔ پھر مجھے نہیں پتا کہ کون وہاں سے مجھے اٹھا کر لایا۔ باہر آ کر تھوڑی دیر بعد میرے حواس بحال ہوئے۔‘
شعیب سنیچر کی شب سے گُل پلازہ کے باہر موجود ہیں۔ وہ کہتے ہیں کہ ’میں روزانہ صبح گولی مار سے اپنے چچا زاد بھائی اور دیگر دوستوں کے ہمراہ کام پر آتا اور واپس جاتا تھا۔ اب اُن کے بغیر گھر واپس جانے کا دل نہیں کر رہا ہے، اسی انتظار میں ہوں کہ شاید ان کو زندہ عمارت سے نکال لیا جائے۔‘
شعیب کے مطابق اُن کے فون کی گھنٹی ہر وقت بجتی رہتی ہے کیونکہ فیضان کے اہلخانہ اور دیگر محلے داروں کے لواحقین پوچھتے رہتے ہیں کہ ’بیٹا کچھ پتا چلا۔ مگر میرے پاس کوئی جواب نہیں ہوتا۔‘
شعیب کے مطابق عمارت سے باہر نکل کر جب اُن کے اوسان بحال ہوئے تو انھوں نے اپنے کزن فیضان کو فون کیا جس نے بتایا کہ ابھی باہر بہت دھواں ہے، اس لیے باہر نہیں نکلا جا سکتا۔ شعیب کے مطابق اس کے بعد ان کا اپنے کزن سے رابطہ ختم ہو گیا اور اب بھی اس کی تلاش کا کام جاری ہے۔
شعیب نے بتایا کہ جب وہ باہر نکلنے کی تک و دو میں مصروف تھے تو اُن کے ساتھ ان کی پڑوس میں واقع دکان کا ملازم عبدالقیوم بھی تھا۔ ’میں نے اور عبدالقیوم نے ایک ساتھ باہر نکلنے کی کوشش کی تھی۔ میں تو بے ہوش ہو گیا اور باہر نکال لیا گیا مگر عبدالقیوم کا ابھی تک کچھ پتا نہیں ہے۔‘
بی بی سی سے بات کرتے ہوئے کراچی کے ہارون نامی شہری نے بتایا کہ جب آگ لگی تو اُس وقت پلازے کے اندر ان کے تین بھائی موجود تھے، جن میں سے دو تو باہر نکل آئے مگر تیسرے بھائی اب بھی لاپتا ہیں اور ابھی تک ان کے بارے میں کوئی خبر نہیں مل سکی ہے۔
ہارون کے مطابق ’پلازے کے اندر سے ان کے بھائی نے اپنی دکان سے والدین کو فون کیا کہ مجھے بچا لو، انھوں نے اپنے دوستوں کو بھی فون کر کے بچانے کی اپیل کی مگر کوئی انھیں بچا نہ سکا۔‘
اسی پلازے میں کراچی کے رہائشی محمد حسین کے بھتیجے محمد عارف بھی تھے، جو برتنوں کی ایک دکان پر کام کرتے تھے۔ محمد حسین نے بتایا کہ اُن کے بھتیجے کا فون صبح گیارہ بجے سے بند ہے۔ ان کے مطابق ’اگر امدادی کام وقت پر شروع ہو جاتا تو شاید اتنا نقصان نہ ہوتا اور قیمتی جانوں کو بھی بچایا جا سکتا تھا۔‘
انھوں نے سوال اٹھایا کہ ’گذشتہ کچھ عرصے کے بعد یہ تیسری بار ہے کہ کراچی صدر کے علاقے میں کسی عمارت کو آگ لگی ہے۔ کب تک یہ سب ایسے ہوتا رہے گا اور کب تک ایسے لاشیں اٹھتی رہیں گی؟‘
عبدالطیف اور ان کے چند قریبی رشتہ دار گُل پلازہ میں دکانوں کے مالک ہیں۔ عبدالطیف کے دو بھانجے اور سگے بھائی نعمت اور عبداللہ، جو ایک ہی دکان کرتے تھے، لاپتا ہیں۔
عبدالطیف نے بتایا کہ اُن کے بھائی نعمت کی عمر 23 سال ہے اور وہ شادی شدہ اور ایک بچی کا باپ ہے جبکہ عبداللہ کی عمر صرف 15 سال ہے۔
عبدالطیف بتاتے ہیں کہ وقوعہ کی رات ان کی اپنے بھائی عبداللہ سے فون پر بات ہوئی تھی جس نے بتایا گیا کہ اسے باہر نکلنے کا راستہ نہیں مل رہا ہے۔ ’میں نے اس سے کہا کہ کمیٹی والے راستے سے نکلنے کی کوشش کرو۔۔۔ اس کے بعد میں فون کالیں کرتا رہا مگر میری ان میں سے کسی سے کوئی بات نہیں  ہوئی۔‘
انھوں نے کہا کہ اب وہ اپنے دونوں بھائیوں اور دو بھانجوں کے حوالے سے مثبت خبر آنے کی توقع اور دعا کر رہے ہیں۔
بی بی سی سے گفتگو کرتے ہوئے زین نامی دکاندار نے بتایا کہ آگ سنیچر کی شب دس بجے کے بعد گراؤنڈ فلور پر لگی اور اس وقت دکانداروں کے علاوہ سینکڑوں افراد پلازے میں موجود تھے۔
اُن کا کہنا تھا کہ ابتدا میں دکانداروں نے اپنی مدد آپ کے تحت لوگوں کو پلازے سے باہر نکلنے میں مدد کی۔
اُنھوں نے الزام لگایا کہ ریسکیو اہلکاروں نے اندر جانے کے بجائے باہر سے آگ بجھانے کی کوشش کی، جس کی وجہ سے اندر موجود افراد کو بچانے میں مشکلات کا سامنا کرنا پڑا۔
’میری دکانیں، میری آنکھوں کے سامنے جلتی رہیں، ہم ان دکانوں سے سامان بھی نہیں نکال سکے۔ بہت سارے لوگ اب بھی اندر موجود ہیں، میرے کئی دوست ہیں جن سے کوئی رابطہ نہیں ہو رہا۔‘
زین کے بقول اُن کی گل پلازہ میں بیگز کی تین دکانیں ہیں، جو جل کر خاکستر ہو گئی ہیں۔
گُل پلازہ کے سفیان نامی ایک اور دکاندار کہتے ہیں کہ اُن کی پلازہ کے گرنے والے حصے میں جیولری کی دکان تھی۔
سفیان کا کہنا تھا کہ اُن کے بہنوئی اور ایک سیلزمین آگ لگنے کے وقت دکان پر موجود تھے، جن کا تاحال کچھ پتا نہیں چل سکا ہے۔
زین کے مطابق گل پلازہ کے بہت سے داخلی دروازے ہیں اور آگ لگنے کے بعد ریسکیو اہلکار کسی بھی راستے سے اندر جا کر آگ بجھانے کی کوشش کر سکتے تھے، لیکن ان کے پاس مطلوبہ سامان ہی نہیں تھا جس سے وہ اتنے بڑے پیمانے پر لگنے والی آگ پر قابو پا سکتے۔
گُل پلازہ میں آتشزدگی کے باعث ہلاک ہونے والوں میں 20 سالہ عامر بھی شامل ہیں، جن کے بارے میں بتایا جا رہا ہے کہ عید الفطر کے بعد اُن کی شادی تھی۔
عامر کے بھائی آصف کا کہنا ہے کہ جب پلازے میں آگ لگی تو عامر نے فون پر اپنے گھر والوں کو بتایا کہ وہ بالکل ٹھیک ہیں اور فی الحال باہر نکلنے کی کوشش کر رہے ہیں۔
آصف کے بقول اس کے بعد سے عامر سے کوئی رابطہ نہیں ہو سکا۔
’ہم ہسپتال گئے اور وہاں اُسے تلاش کیا، لیکن کچھ پتا نہیں چلا، اس کے بعد ہم واپس گُل پلازہ آئے۔ وہاں کچھ لاشیں موجود تھیں، جن میں سے ایک عامر کی تھی۔‘
اُن کے بقول عید کے بعد عامر کی شادی کی تیاریاں کی جا رہی تھیں اور وہ پورے گھر میں خوشی کا ماحول تھا، جو اب غم میں بدل گیا ہے۔
گل پلازہ 1990 کی دہائی میں تعمیر کیا گیا تھا۔ سندھ کے وزیرِ اعلیٰ سید مراد علی شاہ نے انکشاف کیا ہے کہ گُل پلازہ میں اصل میں1017 دکانوں کی منظوری دی گئی تھی اور انکوائری کے دوران یہ بھی جانچا جائے گا کہ وہاں آگ بجھانے کے مناسب انتظامات موجود تھے یا نہیں۔
گل پلازہ کی اضافی تعمیر کے لیے کراچی بلڈنگ کنٹرول اتھارٹی کی جانب سے اجازت نامہ 1998 میں جاری کیا گیا تھا۔
اس کے مطابق جینوا سینٹر عرف گل پلازہ کو پریڈی کوارٹرز کے پلاٹ پر تعمیر کی اجازت دی گئی ہے۔ اس میں  بتایا گیا ہے کہ تھرڈ فلور کو پارکنگ میں تبدیل کیا جارہا ہے جبکہ پارکنگ چوتھے فلور پر منتقل کرنے کی اجازت دی جارہی ہے۔
تعمیر کے اس نقشے کے مطابق بیسمنٹ، گراؤنڈ فلور، میزنائن، فرسٹ فلور، سیکنڈ فلور اور اس کے بعد پارکنگ کے لیے چھت شامل ہے۔
اس اجازت نامے میں یہ بھی واضح کیا گیا ہے کہ سٹریکچرل انجنیئر عمارت کی مکمل سیفٹی کے ذمہ دار ہوں گے۔
واضح رہے کہ پورے نقشے میں ہنگامی اخراج یا فائر ایگزٹ کا کوئی ذکر فکر نہیں نظر آتا۔

### Article 234 ###
خیبرپختونخوا کے علاقے وادی تیراہ سے ایک مجوزہ ٹارگٹڈ فوجی آپریشن کی وجہ سے لوگوں نے نقل مکانی شروع کر دی ہے۔ اس دوران ان افراد کو کیا مشکلات پیش آ رہی ہیں، جانیے اس ویڈیو میں۔
رپورٹ: عزیز اللہ خان
فلمنگ: اسلام گل
ایڈیٹنگ: فرقان الٰہی

### Article 235 ###
ریمپ پر کیٹ واک کرتی ماڈلز، روشنیوں کی چکا چوند اور زرق برق ملبوسات ۔۔۔ یہ الفاظ پڑھتے ہی آپ کو کسی فیشن شو کا خیال آیا ہو گا۔ اس شو کے پیچھے اصل تخلیق کار ایک فیشن ڈیزائنر ہوتا ہے۔
ماڈل نے جو لباس پہنا ہوتا ہے اُس کے پیچھے سوچ اور شناخت بھی فیشن ڈیزائنر کی ہوتی ہے۔
پاکستان سمیت دنیا بھر میں کسی بڑی تقریب میں کوئی معروف شخصیت شرکت کرے تو اس بات کا تذکرہ بھی ضرور ہوتا ہے کہ اس نے فلاں کا ڈیزائن کردہ لباس پہنا تھا۔ حال ہی میں وزیر اعلیٰ پنجاب مریم نواز کے بیٹے کی شادی ہوئی تو اُن کا پہنا گیا جوڑا بھی زیر بحث رہا۔
گذشتہ برس برطانوی شاہی خاندان کی بڑی بہو پرنسس آف ویلز کیٹ مڈلٹن نے عید الفطر کے موقع پر مسلم کمیونٹی سے ملاقاتیں کیں تو پاکستانی فیشن ڈیزائنر خدیجہ شاہ نے اپنی انسٹا گرام پوسٹ میں دعویٰ کیا تھا کہ کیٹ مڈلٹن نے اُن کے کلوتھنگ برانڈ ’ایلان‘ کا تیار کردہ لباس پہن رکھا تھا۔
خدیجہ شاہ کے مطابق پرنسس آف ویلز عمران خان کی وزارت عظمیٰ کے دوران پاکستان آئی تھیں تو تب بھی اُنھوں نے یہی لباس زیب تن کیا تھا۔
لیکن کپڑے تو درزی سیتا ہے، پھر فیشن ڈیزائنر کا کیا کام ہے اور درزی تو سوٹ چند ہزار میں میں تیار کر دیتا ہے، پھر فیشن ڈیزائنر کا تیار کردہ لباس کئی ہزار سے لے کر کئی کئی لاکھ روپے تک میں کیوں ملتا ہے؟ اور یہ فیشن ڈیزائننگ ہے کیا؟
اس سے پہلے جان لیتے ہیں کہ پاکستان میں مختلف برانڈز کس قیمت میں کپڑے فروخت کر رہے ہیں؟
ماریہ بی پاکستان کی معروف فیشن ڈیزائنر ہیں اور اسی نام سے کپڑوں کا برانڈ بھی چلاتی ہیں، جہاں اُن کے ڈیزائن کردہ کپڑے فروخت کیے جاتے ہیں۔
ماریہ بی کی ویب سائٹ پر کوٹیوئر کے زمرے میں جو ملبوسات موجود ہیں ان کی قیمتیں 51 ہزار روپے سے لے کر تقریباً تین لاکھ روپے تک ہیں جبکہ ٹو پیس (شلوار قمیص) کپڑوں کی قیمتیں تقریباً ساڑھے آٹھ ہزار روپے سے شروع ہو کر تقریباً 70 ہزار روپے تک ہیں۔
ماریہ بی کی ویب سائٹ کے مطابق لگژری پریٹ کے زمرے میں اُن کے ڈیزائن کردہ ملبوسات کی قیمتیں تقریباً 32 ہزار روپے تک ہیں۔
ڈیزائنر ملبوسات کی قیمتیں یکساں نہیں، مختلف برانڈز کے پہناوؤں کے نرخ بھی مختلف ہیں۔
فیشن اور لائف سٹائل برانڈ کھاڈی کی ویب سائٹ پر درج قیمت کے مطابق یہاں ٹو پیس سوٹ تقریباً ساڑھے تین ہزار روپے سے لے کر ساڑھے چھ ہزار روپے تک میں دستیاب ہیں۔ تھری پیس سوٹ (شلوار، قمیص اور ڈوپٹہ) دس ہزار روپے تک کا ہے۔
ایک اور برانڈ سیفائر کی ویب سائٹ پر تھری پیس سوٹ کی زیادہ سے زیادہ قیمت تقریباً 24 ہزار روپے درج ہے۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
اس سوال کا جواب لینے کے لیے بی بی سی نے رابطہ کیا ایمن گیلانی سے جو لاہور کی بیکن ہاؤس یونیورسٹی میں شعبہ ٹیکسٹائل، فیشن اینڈ ایکسسریز کی کوآرڈینیٹر ہیں۔
اُنھوں نے ایک جملے میں سمجھایا کہ ’فیشن ڈیزائننگ کا مطلب ہے کپڑوں کو خوبصورت اور دلکش انداز میں تخلیق کرنا۔‘
سلمان افضل نے بھی ٹیکسٹائل ڈیزائن کی تعلیم حاصل کر رکھی ہے اور اسی شعبے کے محقق اور معلم رہے ہیں۔ وہ دستکاروں کے ساتھ مل کر کپڑے، چینی کے برتنوں اور لکڑی پر ڈیزائن بنا کر فروخت بھی کرتے ہیں۔
سلمان افضل وضاحت کرتے ہیں کہ ڈیزائن کے بہت سے جزو ہیں، فیشن ڈیزائننگ اُن میں سے ایک ہے۔
’ایک فیشن ڈیزائنر اپنی تخلیقی صلاحیت استعمال کرتے ہوئے کپڑوں کا ایسا ڈیزائن بناتا ہے جو منفرد ہونے کے ساتھ ساتھ آسانی سے پہنا بھی جا سکے۔‘
تو کیا بات اتنی ہی سادہ ہے؟ جو منفرد اور نئے ڈیزائن کے کپڑے بنا سکے وہ فیشن ڈیزائنر ہو گیا؟
سلمان افضل کے مطابق ’بنیادی طور پر فیشن ڈیزائنر ایسا شخص ہے جو کسی سوچ کے تحت لباس تخلیق کرتا ہے۔ سینے سلانے کی مہارت بھی اُس کے پاس ہونی چاہیے۔ وہ اپنی تخلیقی سوچ اور صلاحیت کو استعمال کرتے ہوئے کاغذ پر ایک خاکہ بناتا ہے۔ اسی خاکے کو پھر ایک سانچے کی شکل دی جاتی ہے اور اُسی سانچے کے تحت پھر کپڑے کی کٹائی کی جاتی ہے، اُسے تیار کیا جاتا ہے۔ یہ ہوتی ہے فیشن ڈیزائننگ۔‘
سلمان افضل بتاتے ہیں کہ فیشن ڈیزائنر کی بھی کئی اقسام ہیں۔ ’ایک ہے کوٹیوئر، یہ وہ لباس ہے جو ہر کسی کے لیے نہیں بلکہ صرف کسی ایک فرد کے لیے یا چند مخصوص افراد کے لیے بنایا جاتا ہے جبکہ کپڑوں کا جو ڈیزائن سب کے لیے ہو اسے پریٹ یا سٹریٹ ویئر کہتے ہیں۔‘
اگر فیشن ڈیزائنر نے بھی کپڑے کی کٹائی اور سلائی ہی کرنی ہے تو پھر اُس میں اور کسی بھی درزی میں کیا فرق ہے؟
سلمان افضل وضاحت کرتے ہیں کہ درزی کے پاس صرف سلائی مشین استعمال کرتے ہوئے کپڑے سینے کا ہنر ہے جبکہ فیشن ڈیزائنر پہلے ایک تصور یا کانسیپٹ تیار کرتا ہے۔
’اُسے مختلف کپڑوں کی مختلف خصوصیات کا بھی علم ہوتا ہے اور یہ بھی معلوم ہوتا ہے کس طرح کی شخصیت پر کس طرح کا کپڑا اور کس طرح کی سلائی اچھی لگے گی۔ کس موقع کے لیے کس طرح کا لباس ہونا چاہیے۔‘
سلمان افضل کے مطابق فیشن ڈیزائنر کو جدید رجحانات کا بھی علم ہوتا ہے اور رنگوں کے استعمال پر دسترس بھی۔
’یوں اپنے تصور، علم اور مہارت کو استعمال کرتے ہوئے وہ ایک سانچہ تیار کرتا ہے۔ یہی سانچہ درزی کے حوالے کر کے لباس بنایا جاتا ہے۔‘
سلمان افضل کے مطابق فیشن ڈیزائنر کے تیار کردہ سانچے کے تحت پھر صنعتی سطح پر کئی ملبوسات تیار کیے جاتے ہیں، دکانوں پر فروخت کیے جاتے ہیں، بیرون ملک بھی بھجوائے جاتے ہیں۔
مطلب اس کا یہ ہوا کہ درزی پہلے سے موجود پیٹرن پر لباس سلائی کر دیتا ہے، فیشن ڈیزائنر نئے سے نئے پیٹرن تخلیق کرتا ہے۔ درزی کے پاس صرف سلائی کا ہنر ہوتا ہے جبکہ فیشن ڈیزائنر کے پاس تخلیقی انداز سے سوچنے کی صلاحیت بھی ہوتی ہے۔
سلمان افضل بتاتے ہیں کہ فیشن ڈیزائنر بننے کے لیے پیشہ ورانہ اہلیت چاہیے ہوتی ہے جو کہ ایک یونیورسٹی آپ کو دیتی ہے۔
’چار سال کی انڈر گریجویٹ ڈگری ہوتی ہے، بعد میں لوگ ماسٹرز اور پی ایچ ڈی بھی کر سکتے ہیں۔‘
ایمن گیلانی کے مطابق ’بہتر تو یہی ہے کہ تعلیمی ادارے سے چار سال کی ڈگری حاصل کی جائے لیکن اس شعبے میں ڈپلومہ کورسز بھی کرائے جاتے ہیں جن کی مدت دو سال ہوتی ہے۔ زیادہ بہتر یہی ہے کہ چار سال کی تعلیم حاصل کی جائے۔‘
ایمن گیلانی نے بتایا کہ تعلیم کے دوران طلبہ کو بنیادی طور پر ڈیزائن کی جمالیات (ایستھیٹیکس) سمجھائی جاتی ہیں۔
’کپڑوں (گارمنٹس) کے بارے میں بتایا جاتا ہے۔ تاریخ پڑھائی جاتی ہے کہ ماضی میں لباس کیسے ہوتے تھے اور وقت کے ساتھ ساتھ پہناوے کیسے بدلے۔‘
’فیشن ڈیزائننگ کے طلبہ بین الاقوامی ڈیزائنرز کے بارے میں بھی پڑھتے اور سیکھتے ہیں۔ طلبہ کو رنگوں کا مطالعہ کروایا جاتا ہے اور  دنیا بھر میں چلنے والے رجحانات کے بارے میں بتایا جاتا ہے۔‘
فیشن ڈیزائنر بننے کے لیے مختلف تعلیمی شعبہ جات کے اخراجات مختلف ہیں۔
تخلیقی شعبے کی تعلیم کے لیے معروف ادارے نیشنل کالج آف آرٹس کی ویب سائٹ کے مطابق یہاں فیشن ڈیزائننگ سمیت سبھی انڈر گریجویٹ کورسز کی فیس تقریباً ایک لاکھ 27 ہزار روپے فی سمسٹر ہے۔
داخلہ لینے کے اخراجات، سکیورٹی فیس، لائبریری فیس، رجسٹریشن فیس اس کے علاوہ ہے جو تقریباً 56 ہزار روپے بنتی ہے اور بس ایک ہی بار دینا ہوتی ہے۔
داخلہ لینے کے خواہش مند جو لوگ میرٹ پر نہ آ سکیں انھیں اضافی فیس ادا کر کے تعلیم حاصل کرنے کی سہولت دی جاتی ہے۔
این سی اے کی ویب سائٹ کے مطابق سیلف فنانس یا سیلف سپورٹ پر فیشن ڈیزائن پڑھنے والوں کو دیگر اخراجات کے ساتھ ٹیوشن فیس کی مد میں تقریباً سات لاکھ 64 ہزار روپے کی رقم ایک ساتھ ادا کرنا ہو گی۔
پاکستان انسٹیٹیوٹ آف فیشن ڈیزائن کی ویب سائٹ کے مطابق یہاں ایک سمسٹر کی فیس ایک لاکھ 85 ہزار روپے ہے۔ داخلے کے اخراجات (18 ہزار روپے) اور ہاسٹل، ٹرانسپورٹ وغیرہ کے اخراجات اس کے علاوہ ہیں۔
اوسط نکالی جائے تو اوپن میرٹ پر آئے طلبہ کے لیے یونیورسٹی میں فیشن ڈیزائننگ کے ایک سمسٹر کی فیس ڈیڑھ سے دو لاکھ روپے تک ہے۔ چار سالہ ڈگری میں آٹھ سمسٹر ہوتے ہیں، تو اس حساب سے فیشن ڈیزائنر بننے کے لیے 12 لاکھ روپے سے لے کر 16 لاکھ روپے تک درکار ہوتے ہیں۔ سیلف سپورٹ پر پڑھنے والوں کے لیے یہ اخراجات اس سے بھی زیادہ ہیں۔
ڈپلومہ اس سے کہیں کم قیمت پر کیا جا سکتا ہے۔ ایمن گیلانی کہتی ہیں کہ ’ڈپلومہ کی فیس 80 ہزار روپے سے ایک لاکھ روپے تک سالانہ ہوتی ہے۔‘
یوں فیشن ڈیزائننگ میں دو سالہ ڈپلومہ کرنے پر لگ بھگ دو لاکھ روپے خرچ ہوں گے۔
ایمن گیلانی نے بتایا کہ ڈگری مکمل ہونے کے بعد ’کچھ طلبہ تو کسی ڈیزائنر کے ساتھ منسلک ہو جاتے ہیں اور اُسے خدمات فراہم کرتے ہیں۔ کچھ طلبہ ایسے برانڈز میں ملازمت اختیار کرتے ہیں جو کپڑے ڈیزائن کر کے اپنی دکانوں (آؤٹ لیٹس) پر انھیں فروخت بھی کرتے ہیں جبکہ کچھ طلبہ اپنا کام شروع کر دیتے ہیں اور کپڑے ڈیزائن کر کے فروخت کرتے ہیں۔‘
سلمان افضل کے مطابق فیشن ڈیزائننگ پڑھنے کے بعد کچھ لوگ کپڑوں کی فروخت اور مارکیٹنگ سے منسلک ہو جاتے ہیں جبکہ دیگر لوگ سٹریٹیجی والے شعبے میں جاتے ہیں، جہاں سوچا جاتا ہے کہ اس سال یا موسم میں کیسے ملبوسات مارکیٹ میں لائے جائیں۔ اس کے علاوہ گارمنٹس کی تیاری جیسے تکنیکی شعبوں میں بھی فیشن ڈیزائنرز درکار ہوتے ہیں۔
انشال علوی پاکستانی برانڈ کھاڈی کے ساتھ ٹیکسٹائل ڈیزائنر کے طور پر کام کر رہی ہیں۔ وہ بتاتی ہیں کہ فیشن اور ٹیکسٹائل ڈیزائن پڑھنے والے گھر بیٹھے بھی پیسے کما سکتے ہیں۔
انھوں نے کہا کہ ’کئی برانڈز ہر ہفتے یا ہر ماہ فری لانس کام کرنے والے ڈیزائنرز کے ڈیزائن خریدتے ہیں۔ اس کے علاوہ ڈیزائنرز بیرون ملک کمپنیوں کو بھی اپنی خدمات فراہم کر سکتے ہیں اور کسی ایڈورٹائزنگ یا میڈیا کمپنی کے ساتھ بھی بطور فیشن ڈیزائنر منسلک ہو سکتے ہیں۔‘
ایمن گیلانی کا کہنا تھا کہ بیکن ہاؤس نیشنل یونیورسٹی سے گذستہ برس فیشن ڈیزائننگ کی تعلیم مکمل کرنے والے 82 فیصد افراد کو ملازمتیں ملیں۔ اس سے پچھلے سال یہ شرح 85 فیصد تھی۔ کچھ طلبہ ذاتی وجوہات کی بنا پر بھی نوکریاں نہیں کرتے، کچھ طلبہ اپنا کام شروع کر دیتے ہیں۔
انشال علوی نے بتایا کہ ’تعلیم کے دوران اگر آپ کا پورٹ فولیو (کام کے نمونہ جات) اچھا بن گیا تو نوکری ملنے کا امکان بہتر ہو جاتا ہے۔‘
اس بارے میں کوئی حتمی بات نہیں کی جا سکتی کیوںکہ کمائی کا انحصار ڈیزائنر کی مہارت پر ہوتا ہے۔ کوئی جتنا اچھا اور معروف ڈیزائنر ہو گا اتنا ہی زیادہ کمائے گا۔
سلمان افضل کہتے ہیں کہ آمدن کا انحصار بہت سے عناصر پر ہے۔ ’جیسے آپ کام کس ادارے میں اور کس شہر میں کر رہے ہیں اور اپنے کام میں کتنے ماہر ہیں۔‘
سلمان افضل کے مطابق شروع میں تنخواہ 50 ہزار روپے ماہانہ کے قریب ملتی ہے جبکہ درمیانے درجے کی مہارت رکھنے والا ڈیزائنر ماہانہ ایک لاکھ روپے تک کما سکتا ہے۔
ایمن گیلانی کے مطابق ’تعلیم مکمل کرنے والے طلبہ کو 80 ہزار روپے سے لے کر 95 ہزار روپے ماہانہ تک تنخواہ پر ملازمت ملتی ہے۔‘
لیکن 50 ہزار سے شروع ہو کر ایک لاکھ روپے ماہانہ تک جانے والی تنخواہ ضروری نہیں کہ یہاں تک ہی محدود رہے۔
سلمان افضل نے بتایا کہ ’اگر کسی ڈیزائنر نے اپنا ایک لیبل بنا رکھا ہے، اُس کی دکان ہے یا وہ اپنے ڈیزائن کردہ کپڑے آن لائن فروخت کرتا ہے تو آمدن کا انحصار اس بات پر ہو گا کہ کپڑے کس تعداد میں اور کس منڈی میں فروخت ہوئے۔ وہ سٹریٹ ویئر تھے یا کوٹیوئر۔‘
سلمان افضل کا یہ بھی کہنا تھا کہ ’پاکستان میں عروسی ملبوسات کی قیمت تو 10 لاکھ روپے یا اس سے بھی زیادہ ہوتی ہے لیکن یہ ملبوسات صرف شادیوں کے موسم میں ہی فروخت ہوتے ہیں جو پاکستانی علاقوں میں عموماً اکتوبر کے وسط سے شروع ہو کر فروری تک رہتا ہے۔‘
یعنی مہارت اور معیار کے حساب سے ایک فیشن ڈیزائنر کی آمدن چند ہزار روپے سے لے کر کئی لاکھ روپے تک ہو سکتی ہے۔
فیشن ڈیزائنر احتشام انصاری بتاتے ہیں کہ ایک معروف اور مستحکم فیشن ڈیزائنر بننے کے لیے مسلسل نئی چیزیں سیکھنا اور اپنی صلاحیتیوں کو نکھارنا ضروری ہے۔ اُنھوں نے کہا: ’یہ کوئی راتوں رات کامیابی کی کہانی نہیں کہ آپ آئے اور فوراً مشہور ہو گئے یا اپنا نام بنا لیا۔‘
احتشام انصاری کے مطابق فیشن ڈیزائنر کا نام اُن کے کام اور کام کے معیار سے بنتا ہے، ’اس شعبے میں جدت اور تخلیقی انفرادیت بہت اہمیت رکھتی ہے۔‘
انشال علوی کا کہنا ہے کہ مستقبل کی معاشی ترقی کا انحصار اس بات پر ہے کہ آپ کس برانڈ یا ادارے سے منسلک ہیں۔ اُنھوں نے بتایا کہ ایک ادارے میں کام کرنے والے ڈیزائنرز کی تعداد سینکڑوں میں ہو سکتی ہے۔ اِن میں سے چند ہی اوپر کے درجوں تک پہنچتے ہیں۔
انشال علوی کا کہنا تھا کہ ’اس شعبے میں بہت مسابقت ہے۔ ایک دم ترقی نہیں ملتی، بہت صبر سے کام لینا ہوتا ہے۔‘
انشال علوی سے جب پوچھا گیا کہ کسی بھی کمپنی کے سب سے سینیئر عہدے تک پہنچنے میں اندازاً کتنے سال لگ سکتے ہیں؟ تو اُنھوں نے وضاحت کی کہ اس سوال کا بھی کوئی ایک جواب نہیں۔
’اسسٹنٹ کے درجے پر بھرتی ہونے والے ڈیزائنر کو سب سے اونچے درجے تک ترقی ملتے ملتے آٹھ سال یا اس سے بھی زیادہ لگ سکتے ہیں تاہم زیادہ قابل لوگوں کے لیے یہ مدت کم ہو سکتی ہے۔‘

### Article 236 ###
پاکستان اور متحدہ عرب امارات نے ’روڈ ٹو مکہ‘ طرز کا ایسا امیگریشن نظام لاگو کرنے پر اتفاق کیا ہے جس کے تحت پاکستان سے یو اے ای سفر کرنے والے تمام مسافروں کی امیگریشن پاکستان ہی میں مکمل کر لی جائے گی۔
پاکستان ہی میں امیگریشن کا عمل مکمل ہونے کے بعد یو اے ای پہنچنے پر مسافروں کو دوبارہ اس عمل سے نہیں گزرنا پڑے گا اور وہ مقامی مسافروں کی طرح اپنا سامان وصول کر کے براہ راست ایئرپورٹ سے باہر جا پائیں گے۔
پاکستان کی وزارت داخلہ کے مطابق وزیر داخلہ محسن نقوی کی حال ہی میں یو اے ای کے ایک وفد سے ملاقات میں یہ طے کیا گیا کہ دونوں ملکوں کے درمیان ’پری امیگریشن کلیئرنس‘ کے نظام لاگو کرنے کے لیے ایک باقاعدہ معاہدے پر دستخط کیے جائیں گے۔
وزارت داخلہ کے مطابق ’ابتدائی طور پر یہ نظام پائلٹ بنیادوں پر شروع کیا جائے گا اور اس کے لیے کراچی کے جناح ایئرپورٹ کا انتخاب پہلی لوکیشن کے طور پر کیا گیا ہے۔‘
وزیر داخلہ محسن نقوی کے مطابق اس نظام کے تحت امیگریشن اور اس سے متعلق کلیئرنس پاکستان ہی میں ہو گی۔ انھوں نے بتایا کہ اس نظام کے لاگو ہونے کے بعد یو اے ای پہنچنے والے مسافروں کو امیگریشن کے طویل عمل سے نہیں گزرنا پڑے گا اور وہ براہ راست مقامی مسافروں کی طرح ایئرپورٹ سے باہر نکل سکیں گے۔
ان کا کہنا تھا کہ ’یہ پیشرفت سفر کو آسان بنائے گی، وقت بچے گا اور مجموعی طور پر مسافروں کے لیے سفری تجربے کو بہتر بنائے گی۔‘
وزارت داخلہ کے مطابق متحدہ عرب امارات کے ڈائریکٹر جنرل کسٹمز اینڈ پورٹ سکیورٹی احمد بن لاحیج ال فلاسی کی سربراہی میں وفد کی وزیر داخلہ سے اسلام آباد میں ملاقات میں یہ طے کیا گیا کہ متعلقہ حکام پائلٹ پراجیکٹ کے انتظامی اور ٹیکنیکل ڈھانچے کو حتمی شکل دینے کے لیے باہمی رابطے سے کام کریں گے۔
اگر یہ پائلٹ پراجیکٹ کامیابی سے لاگو ہو جاتا ہے تو اس کو دیگر شہروں تک پھیلایا جائے گا۔ اسی طرز پر امیگریشن پری کلیئرنس نظام پہلے سے پاکستان اور سعودی عرب کے درمیان کام کر رہا ہے۔ اس کے ذریعے سعودی عرب حج کے لیے جانے والوں کے امیگریشن کے عمل کو پاکستان ہی میں مکمل کیا جاتا ہے۔
منگل کو جاری ہونے والے ہینلی پاسپورٹ انڈیکس کے مطابق پاکستانی پاسپورٹ سنہ 2026 کی عالمی فہرست میں پانچ درجے بہتری کے بعد دنیا میں 98 نمبر پر آ گیا ہے۔ گذشتہ برس پاکستانی پاسپورٹ 103 نمبر نمبر پر تھا۔
دوسری طرف اسی فہرست کے مطابق متحدہ عرب امارات کا پاسپورٹ دنیا کے پانچ سب سے طاقتور ملکوں میں شمار کیا جاتا ہے۔
امیگریشن پری کلیئرنس نظام امریکہ سمیت کئی ممالک میں لاگو ہے جہاں ان ممالک کے چند دوسرے ملکوں کے ساتھ معاہدے موجود ہیں۔
امریکی نظام کے تحت جن ملکوں کے ساتھ اس کے امیگریشن پری کلیئرنس کے معاہدے موجود ہیں ان کے مخصوص ایئرپورٹس پر امریکی امیگریشن اور کسٹمز کے حکام تعینات ہوتے ہیں۔ یہ حکام امریکہ کی طرف ویزہ پر سفر کرنے والے تمام مسافروں کی امیگریشن کا عمل ان کے اپنے ملک کے اندر ہی کر لیتے ہیں۔
اس میں ان کے پاسپورٹس اور ویزہ کی جانچ پڑتال اور سفر کے مقصد کے حوالے سے تصدیق وغیرہ شامل ہوتی ہے۔ ساتھ ہی ان کے سامان کی کسٹمز کلیئرنس وغیرہ بھی اسی مقام پر کر لی جاتی ہے۔ یہ عمل مکمل ہونے کے بعد مسافر یوں سفر کرتے ہیں جیسے مقامی مسافر ملک کے اندر سفر کرتے ہیں۔
سعودی عرب کے ’روٹ ٹو مکہ‘ پراجیکٹ کے تحت بھی اسی طرز کے معاہدے چند ممالک کے ساتھ ہیں جہاں سے عازمین حج کی سہولت کے لیے ان کی امیگریشن کا عمل ان کے ملک میں مکمل کر لیا جاتا ہے۔
پاکستان بھی ان ممالک میں شامل ہے۔ عرب نیوز کے مطابق گذشتہ برس ’پاکستان سے کراچی اور اسلام آباد ایئرپورٹس سے سفر کرنے والے پچاس ہزار کے قریب عازمین حج نے اس نظام سے استفادہ کیا۔‘
ان مسافروں کو سعودی عرب پہنچنے پر طویل قطاروں میں نہیں لگنا پڑا بلکہ وہاں بسیں ان کی منتظر تھیں جن کے ذریعے انھیں ان کے ہوٹلوں میں پہنچا دیا گیا جہاں ان کا سامان بھی پہنچ چکا تھا۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
پاکستانی حکام کے مطابق پاکستان یو اے ای کے ساتھ بھی اسی نوعیت کا معاہدہ کرنا چاہتا ہے جس کے لیے اماراتی حکام نے بھی آمادگی کا اظہار کیا تاہم سعودی عرب کا پراجیکٹ صرف حج عازمین کی سہولت کے لیے محدود ہے۔
حج فلائٹس شروع ہونے سے پہلے سعودی امیگریشن اور کسٹمز کا عملہ پاکستان میں مقرر کردہ ایئرپورٹس پر تعینات ہو جاتا ہے جو حج سیزن ختم ہونے پر واپس چلا جاتا ہے۔ یو اے ای کے ساتھ پاکستان کس قسم کا بندوبست کرے گا اور اس سے کس قسم کے مسافر استفادہ کر پائیں گے۔
پاکستان میں وزارت داخلہ کے حکام کے مطابق ’اس کی تکنیکی اور انتظامی ڈھانچے کو بنانے کے لیے دونوں ممالک کے متعلقہ حکام مل کر کام کریں گے‘ یعنی یہ منصوبہ تاحال ابتدائی مراحل میں ہے اور اس کے خدوخال ابھی زیادہ واضح نہیں۔
تاہم پاکستان میں امیگریشن کے ایک افسر نے بی بی سی سے بات کرتے ہوئے بتایا کہ یہ خدوخال اسی طرز پر ہوں گے جیسے امریکہ اور کینیڈا جیسے ممالک میں لاگو ہیں۔
انھوں نے بتایا کہ اسی طرح اس نظام کے تحت یو اے ای امیگریشن اور کسٹمز وغیرہ کا عملہ پاکستان میں مقررکردہ ایئرپورٹ پر تعینات ہو گا۔ یہاں سے سفر کرنے والوں کی امیگریشن کا عمل پاکستان ہی میں مکمل کر لیا جائے گا۔
’اس میں انھیں سفر سے پہلے ایک آن لائن فارم پر کرنا ہو گا جس پر امیگریشن سے متعلق سوالات ہوں گے جن کے وہ جواب دیں گے۔ پھر ایئرپورٹ پہنچنے پر امیگریشن کے حکام ان سوالات کی مدد سے ان کے سفری جواز کی تصدیق وغیرہ کریں گے۔‘
یہ امیگریشن کلیئرنس کے عمل کا ایک حصہ ہو گا۔ اس حوالے سے دیگر تفصیلات اور تکنیکی نکات دونوں ممالک کے حکام اس نظام کو لاگو کرنے سے قبل طے کر لیں گے۔
حال ہی میں پاکستان میں یہ شکایات سامنے آتی رہی ہیں کہ یو اے ای پاکستانیوں کو ویزے جاری نہیں کر رہا۔ اس معاملے کو پاکستان کی پارلیمان کے اندر بھی اٹھایا گیا۔ روزنامہ ڈان کے مطابق گذشتہ برس محکمہ داخلہ کے حکام نے سینیٹ کی ایک فنکشنل کمیٹی کو تصدیق کی تھی کہ یو اے ای پاکستانیوں کو ویزے نہیں دے رہا تھا۔
انھوں نے مزید بتایا تھا کہ ’سعودی عرب اور یو اے ای پاکستانی پاسپورٹ پر تقریباً پابندی لگانے والے تھے‘ تاہم اس کے بعد پاکستانی حکام اور یو اے ای حکام کے درمیان اعلی سطح کی ملاقاتوں کے بعد اس مسئلے پر مثبت پیشرفت ہوئی تھی۔
تاہم پاکستانیوں کے لیے یو اے ای کا ویزہ لینے میں مشکلات کی شکایات تاحال برقرار ہیں۔ دوسری جانب پاکستانی امیگریشن حکام کی جانب سے ’ہیومن سمگلنگ‘ کے خلاف ایئرپورٹس پر سخت کارروائیوں کا آغاز کیا گیا جس میں بہت سے افراد کو ’آف لوڈ‘ کر دیا جاتا ہے۔
اس میں بہت سے ایسے واقعات بھی سامنے آئے ہیں جہاں درست اور معتبر سفری دستاویزات رکھنے والے افراد کو بھی آف لوڈ کر دیا گیا۔
پاکستانی امیگریشن افسر نے بی بی سی کو بتایا کہ پاکستان کو بہت سے ایسے مسائل کا سامنا کرنا پڑا رہا تھا جہاں لوگ جعلی دستاویزات کے ساتھ ان ممالک کی طرف سفر کرتے تھے۔ ’پھر جب وہ پکڑے جاتے ہیں اور ڈی پورٹ کر دیے جاتے ہیں تو اس سے پاکستان کے پاسپورٹ کی بدنامی ہوتی ہے۔‘
ان کا کہنا تھا کہ ’بہت سے افراد جعلی ویزے کی مہریں لگاتے ہیں یا پھر پروٹیکٹر پر جعلی مہریں لگوا لیتے ہیں۔ ایسے بھی واقعات سامنے آئے جن میں ’لوگ جعلی نوکری کی آفر پر سفر کرتے ہیں، جب ان سے پوچھا جاتا ہے تو کہہ دیتے ہیں کہ وہ وہاں ڈرائیونگ کریں گا جبکہ ان کے پاس ڈرائیونگ لائسنس بھی نہیں ہوتا۔‘
انھوں نے بتایا کہ بہت سے افراد ’وزٹ ویزا‘ لے کر ان ممالک میں جا کر بھیک مانگنے جیسے عمل میں پکڑے گئے جبکہ بہت سے کیسز ایسے ہوتے ہیں جس میں ایجنٹس لوگوں کو سمگل کرتے ہیں اور ان لوگوں کو پتہ ہی نہیں ہوتا کہ وہ کیا کرنے جا رہے ہیں۔
امیگریشن افسر کا کہنا تھا کہ نئے پری کلیئرنس امیگریشن نظام سے ان تمام معاملات سے پاکستان کے اندر ہی نمٹ لیا جائے گا۔
’اس کا ایک فائدہ یہ ہو گا کہ جو لوگ واقعی درست سفری دستاویزات پر سفر کر رہے ہوں گے ان کے لیے بہت بڑی سہولت ہو جائے گی اور دوسرا جعلی طریقوں کے استعمال کی روک تھام ہو پائے گی۔ اس طرح پاکستان کے پاسپورٹ کی ساکھ کو نقصان نہیں ہو گا۔‘
ان کا کہنا تھا کہ اس نظام سے بنیادی طور پر پاکستان سے یو اے ای سفر کرنے والوں کو سہولت فراہم کرنے کی کوشش کی جا رہی ہے۔

### Article 237 ###
پاکستان میں توہین مذہب کے مقدمات میں اکثر ایسی مثالیں بھی سامنے آتی رہی ہیں جن میں ایک مقام پر یہ علم ہوتا ہے کہ تنازع کی اصل وجہ کوئی ذاتی چپقلش تھی۔
نومبر 2020 میں پنجاب کے شہر خوشاب میں توہین مذہب کا الزام لگا کر اپنے ہی بینک کے مینیجر کو قتل کرنے والے سکیورٹی گارڈ کا کیس ہو یا پھر سیالکوٹ میں سری لنکن مینیجر کا قتل، توہین مذہب کے کیسز میں اکثر وجوہات وہ نہیں ہوتیں جو بظاہر ابتدا میں الزام لگانے والوں کی جانب سے بتائی جاتی ہیں۔
حال ہی میں راولپنڈی میں ایک ایسا مقدمہ سامنے آیا ہے جو لڑائی جھگڑے سے شروع ہوا اور بات توہین مذہب کے الزام سے ہوتی ہوئی اس مقام پر پہنچی جہاں ایک عدالت نے کرنل کے رینک پر ریٹائر ہونے والے سابق فوجی افسر کو سزا بھی سنا دی۔
تاہم پھر یہ معاملہ ہائیکورٹ میں پہنچا جہاں ناصرف پولیس کی تفتیش پر سوال اٹھے بلکہ عدالت سے سزا پانے والے سابق فوجی افسر کو بری بھی کر دیا گیا۔
یاد رہے کہ ایسا ہی ایک معاملہ 2023 میں بھی سامنے آیا تھا جب کراچی ایئرپورٹ پر دو ملازمین کے درمیان گاڑی کی پارکنگ پر تنازع شروع ہوا جس کے بعد ایک ملازم نے دوسرے پر توہین مذہب کا جھوٹا الزام لگا دیا اور بعد میں اس پر معافی بھی مانگی۔
لیکن راولپنڈی میں سابق فوجی افسر پر توہین کا الزام کیسے لگا اور اگر یہ معاملہ صرف لڑائی جھگڑے کا ہی تھا تو انھیں سزا کیوں ہوئی اور پھر وہ بری کیسے ہوئے؟
اس مقدمے میں اہم بات یہ ہے کہ سابق فوجی افسر کے خلاف پولیس نے مقدمہ درج کیا، جس کے بعد سب سے پہلے راولپنڈی کی ایک مقامی عدالت کی جانب سے انھیں عمر قید کی سزا سنائی گئی لیکن عدالت نے اپنے فیصلے میں لکھا کہ چونکہ مجرم کا ارادہ غیر واضح تھا اس لیے اسے سزائے موت کی بجائے عمر قید کی سزا سنائی جاتی ہے۔
لیکن جب اس فیصلے کے خلاف لاہور ہائیکورٹ میں اپیل دائر ہوئی تو لاہور ہائیکورٹ کے جج جسٹس جواد نے یہ مقدمہ ری ریمانڈ کر دیا کہ مجرم کے خلاف تعزیرات پاکستان کی دفعہ 295 سی کا مقدمہ درج ہے جس میں جرم ثابت ہونے پر صرف موت کی سزا مقرر ہے۔
لاہور ہائی کورٹ کے اس حکم کے بعد یہ مقدمہ راولپنڈی کے ایک اور ایڈیشنل سیشن جج کے پاس بھیجا گیا، جنھوں نے ایک ہفتے کے اندر اندر اس مقدمے کا ٹرائل مکمل کرکے مجرم کو سزائے موت سنا دی۔
پھر یہ معاملہ اپیل میں ڈویژن بینچ کے پاس پہنچتا ہے، جہاں لاہور ہائی کورٹ کے جج جسٹس صداقت علی خان اور طارق باجوہ پر مشتمل بینچ نے سماعت کی تو مقدمے میں اپیل کنندہ کے وکیل عمران خان ملک نے اپیل کے حق میں دلائل دیتے ہوئے عدالت میں دعویٰ کیا کہ ان کے موکل اپنی اہلیہ کے ہمراہ راولپنڈی میں لال کرتی کی ایک مارکیٹ میں واقع ریسٹورنٹ پر موجود تھے جب تین چار لڑکوں نے ان کی اہلیہ پر آوازیں کسنا شروع کر دیں۔
وکیل کا موقف تھا کہ ان کے موکل نے جب لڑکوں کو روکنے کی کوشش کی تو پہلے ان کے موکل کو گالیاں دی گئیں اور پھر ان پر مبینہ طور پر حملہ کر دیا گیا جس میں وہ زخمی بھی ہوئے۔
ملک کے مطابق ان کے موکل نے، جو فوج سے کرنل کے رینک سے ریٹائرڈ ہیں، نے حملہ آوروں سے کہا کہ وہ اس واقعہ کی شکایت فوج کے متعقلہ حکام کو بھی کریں گے تاکہ ان کے خلاف کارروائی کی جا سکے۔
اپیل کندہ کے وکیل کا دعویٰ تھا کہ ان لڑکوں کا ایک دوست کالعدم قرار دی جانے والی ایک سیاسی اور  مذہبی جماعت کا عہدیدار تھا اور اس خوف سے کہ کہیں فوجی حکام ان کے خلاف کوئی کارروائی نہ کر دیں، ان حملہ آوروں نے لڑائی جھگڑے کے اس واقعے کو مذہبی رنگ دیتے ہوئے ان کے موکل کے خلاف توہین مذہب کا مقدمہ درج کروا دیا۔
اپیل کندہ کے وکیل نے یہ الزام بھی لگایا کہ مقدمے کے مدعی نے بلواسطہ ان کے موکل کے خاندان سے پانچ کروڑ روپے کا مطالبہ کیا اور کہا کہ اگر ان کا یہ مطالبہ پورا کر دیا جائے تو وہ اس مقدمے سے دستبردار ہو جائیں گے۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
وکیل کا کہنا تھا کہ مدعی مقدمہ کے اس مطالبے کے بارے میں انھوں نے ٹرائل کورٹ کو بھی بتایا تھا اور درخواست کی تھی کہ مدعی مقدمہ اور متعلقہ پولیس افسران کو طلب کیا جائے لیکن ایسا نہیں ہوا۔
پراسیکیوشن اور اس مقدمے کے مدعی کے وکیل نے اپیل کنندہ کے وکیل کے دلائل سے اختلاف کیا اور کہا کہ پولیس نے مجرم کے خلاف توہین مذہب کا مقدمہ حقائق اور موقع سے ملنے والی شہادتوں اور عینی شاہدین کے بیانات کو مد نظر رکھتے ہوئے کیا۔
عدالت نے جب پراسیکوشن سے استفسار کیا کہ مقدمے کے اندراج کے وقت جن افراد کے بیانات لیے گئے، ان کا اس مقدمے کے مدعی سے کیا تعلق ہے تو پراسیکوشن کی طرف سے بتایا گیا کہ ایف آئی آر اور پولیس کے ریکارڈ کے مطابق ان میں سے زیادہ تر گواہان مدعی مقدمہ کے جاننے والے تھے۔
جسٹس صداقت علی خان نے ریمارکس دیتے ہوئے کہا کہ کیا اس واقعہ سے متعلق پراسیکوشن کو کوئی آزاد گواہ نہیں ملا جو کہ مدعی مقدمہ کے موقف کو تقویت دے سکے جس پر پراسیکوشن نے کوئی جواب نہیں دیا۔
عدالت نے استفسار کیا کہ جب درخواست گزار کی طرف سے بھی گواہان موجود تھے جن کا یہ کہنا تھا کہ یہ لڑائی جھگڑے کا معاملہ تھا، تو پھر ان کے بیانات کیوں ریکارڈ نہیں کیے گئے۔
عدالت کا یہ بھی کہنا تھا کہ اپیل کنندہ کے بقول ان کے موکل کو لڑائی جھگڑے کی وجہ سے گرفتار کیا گیا اور اس ضمن میں ان کے پاس عینی گواہ بھی موجود تھے لیکن پولیس نے تفتیش کے دوران ان کا بیان ریکارڈ کرنا مناسب نہیں سمجھا اور نہ ہی آزادانہ طور پر اس مقدمے کی تحقیقات کیں۔
عدالت کا کہنا تھا کہ بادی النظر میں ایسا محسوس ہوتا ہے کہ پولیس نے نہ تو اس مقدمے کی تفتتیش کی اور نہ ہی اس مقدمے کو منطقی انجام تک پہنچانے کے لیے قانونی راستہ اختیار کیا۔
عدالت نے اپنے مختصر فیصلے میں کہا کہ اپیل کنندہ کے وکیل کے دلائل سے عدالت بھی کسی حد تک متفق ہے کہ پولیس کی پراسیکیوشن برانچ نے اس معاملے کو حقائق کے مطابق دیکھنا بھی گوارا نہیں کیا۔
عدالت کا کہنا تھا کہ سوال یہ بھی اٹھتا ہے کہ جب ملزم کو اس مقدمے میں گرفتار کیا گیا تو اس وقت اس کا بیان  کیوں ریکارڈ نہیں کیا گیا جبکہ اپیل کنندہ نے بھی اپنے دلائل میں یہ ثابت کرنے کی کوشش کی کہ تھانہ سول لائن پولیس میں درج ہونے والے اس مقدمے میں پولیس نے ملزم کی گرفتاری وقوعہ کے 24 گھنٹے کے بعد ظاہر کی۔
عدالت نے راولپنڈی کے ایڈیشنل سیشن جج کی جانب سے سزائے موت کے فیصلے کو کالعدم قرار دے دیا اور ریمارکس دیتے ہوئے کہا کہ ایسا محسوس ہوتا ہے کہ ٹرائل کورٹ نے بھی اس مقدمے میں فیصلہ سناتے ہوئے حقائق کو سامنے رکھنے کے لیے اپنا جوڈیشل مائنڈ اپلائی نہیں کیا۔
ایسے میں یہ سوال اٹھتا ہے کہ آخر ٹرائل کورٹ، جس نے سب سے پہلے اس مقدمے کی سماعت کی، نے سزا کس بنیاد پر سنائی تھی؟
پانچ مارچ 2025 کے فیصلے میں راولپنڈی کے ایڈیشنل سیشن جج عرفان اکرم نے سابق فوجی افسر کے خلاف فیصلہ سناتے ہوئے گواہوں کے بیانات کو درست سمجھا جبکہ ملزم کی جانب سے پیش کردہ شواہد پر سوالات اٹھائے اور انھیں مسترد کر دیا۔ جج نے یہ بھی لکھا کہ ایسے معاملات میں ایف آئی آر درج ہونے میں تاخیر ایسے مقدمات کی حساسیت کو مدنظر رکھتے ہوئے ممکن ہے۔

### Article 238 ###
پاکستانی فوج کا کہنا ہے کہ خفیہ ایجنسی، آئی ایس آئی، کے سابق سربراہ لیفٹینینٹ جنرل ریٹائرڈ فیض حمید کو فوجی عدالت نے کورٹ مارشل کی کارروائی میں چار الزامات ثابت ہونے پر 14 سال قید بامشقت کی سزا سنا دی ہے۔
فوج کے شعبہ تعلقات عامہ کی جانب سے جمعرات کو جاری کردہ ایک پریس ریلیز کے مطابق آئی ایس آئی کے سابق سربراہ کو یہ سزا 12 اگست 2024 کو پاکستان آرمی ایکٹ کے تحت شروع ہونے والے فیلڈ جنرل کورٹ مارشل کی 15 ماہ کی کارروائی کے بعد سنائی گئی۔
آئی ایس پی آر کا کہنا ہے کہ ’ملزم کے خلاف چار الزامات پر مقدمہ چلایا گیا جن میں سیاسی سرگرمیوں میں شمولیت، آفیشل سیکرٹ ایکٹ کی خلاف ورزی جس نے ریاست کے مفاد کو نقصان پہنچایا، اپنے اختیارات اور حکومتی وسائل کا غلط استعمال اور شہریوں کو نقصان پہنچانا‘ شامل تھے۔
آئی ایس پی آر کے مطابق ’طویل قانونی کارروائی کے بعد ملزم کو تمام الزامات کے تحت قصوروار پایا گیا اور 11 دسمبر یعنی جمعرات کے دن عدالت نے انھیں 14 سال قید بامشقت کی سزا سنائی۔‘
لیفٹینینٹ جنرل ریٹائرڈ فیض حمید کے وکیل میاں علی اشفاق نے بی بی سی نمائندہ فرحت جاوید سے بات کرتے ہوئے کہا ہے کہ انھیں اس فیصلے کے خلاف اپیل دائر کرنے کی ہدایات مل چکی ہیں۔ ان کا کہنا ہے کہ ’فیصلے کی کاپی اور متعلقہ ریکارڈ کے لیے درخواست ملٹری کورٹ میں دائر کریں گے اور 40 دن کے اندر اندر کورٹ آف اپیل میں اپیل فائل کرنا ضروری ہے۔‘
خیال رہے کہ یہ پہلا موقع ہے کہ پاکستان میں آئی ایس آئی کے کسی سربراہ کو کورٹ مارشل کے بعد سزا سنائی گئی ہے۔
اس اعلامیے کے مطابق ’عدالتی کارروائی کے دوران فیلڈ جنرل کورٹ مارشل نے تمام قانونی ضروریات کو پورا کیا اور ملزم کو اپنی مرضی کی دفاعی ٹیم رکھنے کے حق سمیت تمام حقوق فراہم کیے گئے اور ملزم کے پاس اس فیصلے کے خلاف مناسب فورم پر اپیل کا حق موجود ہے۔‘
تاہم اس اعلامیے میں یہ بھی کہا گیا ہے کہ ’مجرم کی سیاسی کرداروں سے مل کر سیاسی ہنگامہ آرائی اور عدم استحکام پھیلانے کی کوششوں سمیت چند دیگر معاملات کو الگ سے دیکھا جا رہا ہے۔‘ اعلامیے میں واضح نہیں کیا گیا کہ یہ معاملات کیا ہیں تاہم فیض حمید پر نو مئی 2023 کے پرتشدد واقعات کے تناظر میں بھی الزامات لگتے رہے ہیں۔
وزیر اطلاعات عطا تارڑ نے ایک بیان میں کہا ہے کہ ’فیض حمید کے خلاف شواہد کی بنیاد پر فیصلہ آیا اور آج ریڈ لائن کراس کرنے والے شخص کو سزا ہوئی ہے۔‘
واضح رہے کہ گزشتہ سال 12 اگست کو آئی ایس پی آر نے ایک بیان میں کہا تھا کہ سپریم کورٹ آف پاکستان کے احکامات کی تعمیل کرتے ہوئے فیض حمید کے خلاف ایک تفصیلی 'کورٹ آف انکوائری' ہوئی تاکہ ٹاپ سٹی کیس میں شکایات کی درستگی کا پتہ لگایا جاسکے اور اس کے نتیجے میں پاکستان آرمی ایکٹ کی دفعات کے تحت فیض حمید کے خلاف 'مناسب تادیبی کارروائی شروع کی گئی۔'
فوج نے اعتراف کیا تھا کہ فیض حمید کے حوالے سے 'ریٹائرمنٹ کے بعد پاکستان آرمی ایکٹ کے خلاف ورزی کے متعدد واقعات سامنے آئے ہیں۔' اس وقت پاکستانی وزیر اعظم کے مشیر رانا ثنا اللہ نے اسے ایک ایسا ’احتسابی عمل‘ قرار دیا ہے جس سے ’فوج پر عوام کا اعتماد بڑھے گا‘۔
اس پیشرفت نے کئی سوال جنم دیے ہیں، جیسے ٹاپ سٹی کیس کیا ہے، کسی فوجی اہلکار کے خلاف کورٹ آف انکوائری یا کورٹ مارشل کی کارروائی کیسے عمل میں آتی ہے اور فیض حمید کے پاس اب کیا آپشنز ہیں۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
فوج کے جج ایڈووکیٹ جنرل برانچ میں ذمہ داریں ادا کرنے والے اور جبری گمشدگیوں سے متعلق مقدمات کی سماعت کرنے والے کرنل ریٹائرڈ انعام الرحیم نے ماضی میں اس حوالے سے بی بی سی کو بتایا تھا کہ سپریم کورٹ نے ٹاپ سٹی سے متعلق ابتدائی سماعت کے بعد درخواست گزار کو متعلقہ فورم سے رجوع کرنے کا حکم دیا تھا اور اس کی روشنی میں ہی 24 اپریل کو فوج کی قیادت نے ان الزامات کی تحقیقات کے لیے ایک میجر جنرل کی سربراہی میں کمیٹی تشکیل دی تھی۔
بی بی سی سے بات کرتے ہوئے انھوں نے کہا تھا کہ بادی النظر میں اس درخواست میں جو الزامات عائد کیے گئے ہیں اس سے متعلق ہی تحقیقاتی کمیٹی نے اپنی تحقیقات کیں۔
انھوں نے کہا کہ آرمی ایکٹ کے سیکشن 92 میں کسی بھی فوجی افسر کی ریٹائرمنٹ کے چھ ماہ کے بعد اگر ان کے خلاف کوئی الزام ہو تو ان کے خلاف کورٹ مارشل کی کارروائی نہیں ہو سکتی تاہم آرمی ایکٹ کے سیکشن 31  اور 40 اس سے مستثنیٰ ہیں۔
آرمی ایکٹ کا سیکشن 31 فوجی افسران اور اہلکاروں کو بغاوت پر اکسانے سے متعلق ہے جبکہ سیکشن 40 مالی بدعنوانی اور فراڈ کے زمرے میں آتے ہیں اور اگر کسی بھی فوجی افسر یا اہلکار پر اس طرح کے الزامات ہوں تو ریٹائرمنٹ کے بعد بھی ان کے خلاف کورٹ مارشل کی کارروائی ہوسکتی ہے۔
یاد رہے ٹاپ سٹی ہاؤسنگ سوسائٹی کے مالک معیز احمد خان کی جانب سے سپریم کورٹ میں جو درخواست دائر کی گئی تھی۔ اس کے مطابق 12 مئی 2017 کو پاکستان رینجرز اور آئی ایس آئی کے اہلکاروں نے دہشت گردی کے ایک مبینہ کیس کے سلسلے میں ٹاپ سٹی کے دفتر اور معیز احمد خان کی رہائش گاہ پر چھاپہ مارا۔
درخواست میں مزید کہا گیا تھا کہ لیفٹیننٹ جنرل (ر) فیض حمید کے بھائی سردار نجف نے ثالثی کے ذریعے مسئلہ حل کرنے کی کوشش کی اور اس دوران سابق ڈی جی آئی ایس آئی نےنجی ہاؤسنگ سوسائٹی کے مالک کے رشتہ دار کے کزن کے ذریعے ملاقات کا بندوبست کرنے کے لیے بھی رابطہ کیا۔
اس درخواست میں دعویٰ کیا گیا تھا کہ ملاقات کے دوران جنرل (ر) فیض حمید نے درخواست گزار کو کہا کہ ’واقعے میں چوری کیا گیا یا چھینا گیا 400 تولہ سونا اور نقدی کے سوا کچھ چیزیں واپس کردیں گے۔‘
درخواست میں یہ بھی دعویٰ کیا گیا کہ آئی ایس آئی کے ریٹائرڈ بریگیڈیئر نعیم فخر اور ریٹائرڈ بریگیڈیئر غفار نے مبینہ طور پر درخواست گزار کو 4 کروڑ نقد ادا کرنے اور ایک نجی چینل کو سپانسر کرنے پر مجبور کیا۔
نومبر 2023 میں ٹاپ سٹی ہاؤسنگ سوسائٹی کے مالک معیز احمد خان نے سپریم کورٹ میں ایک پیٹیشن دائر کی تھی جس میں سابق ڈجی آئی ایس آئی لیفٹیننٹ جنرل ریٹائرڈ پر اختیارات کے غلط استعمال کا الزام عائد کیا گیا تھا۔
معیز احمد خان کی جانب سے دائر کردہ پیٹیشن میں کہا گیا تھا کہ 12 مئی 2017 کو سابق ڈی جی آئی ایس آئی کی ایما پر خفیہ ادارے کے حکام نے ٹاپ سٹی کے دفتر اور ان کے گھر پر چھاپہ مارا۔
درخواست میں کہا گیا تھا کہ چھاپے کے دوران آئی ایس آئی کے حکام نے ان کے گھر سے سونے، ہیرے، اور پیسوں سمیت متعدد قیمتی اشیا قبضے میں لی تھیں۔
معیز احمد خان نے درخواست میں مزید کہا تھا کہ آئی ایس آئی کے حکام نے ان سے چار کروڑ روپے بھی لیے۔
اس پیٹیشن پر سماعت چیف جسٹس قاضی فائز عیسیٰ، جسٹس اطہر من اللہ اور جسٹس امین الدین نے کی تھی۔
سپریم کورٹ کے اسی بینچ نے لیفٹننٹ جنرل ریٹائرڈ فیض حمید کے خلاف تحقیقات کا حکم دیا تھا، جس کے بعد پاکستانی فوج نے اپریل 2024 میں سابق ڈی آئی ایس آئی کے خلاف تحقیقات کے لیے ایک کمیٹی بنائی تھی۔
ٹاپ سٹی ہاؤسنگ سوسائٹی کے مالک معیز احمد خان کی درخواست پر چیف جسٹس قاضی فائز عیسیٰ کی سربراہی میں تین رُکنی بینچ نے سماعت کی تھی اور نو نومبر کو درخواست گزار کو سابق ڈی جی آئی ایس آئی اور ان کے معاونین کے خلاف شکایات کے ازالے کے لیے وزارت دفاع سمیت متعلقہ فورم سے رجوع کرنے کا حکم دیا تھا۔
دلائل کے دوران یہ بات سامنے آئی کہ سپریم کورٹ کا ہیومن رائٹس سیل مذکورہ ہاؤسنگ سوسائٹی سے متعلق ایک اور کیس بھی نمٹا چکا ہے۔
چیف جسٹس قاضی فائز عیسیٰ نے متعلقہ ریکارڈ طلب کیا تو عدالت کو بتایا گیا کہ سابق چیف جسٹس ثاقب نثار نے عہدہ چھوڑنے سے قبل تمام ریکارڈ کو ضائع کرنے کا حکم دیا تھا۔
عدالت نے ریمارکس دیے کیا کہ یہ معاملہ بنیادی حقوق کے نفاذ سے متعلق نہیں ہے اور درخواست گزار کو وزارت دفاع سمیت متعلقہ فورم سے رجوع کرنے کا مشورہ دیا تھا۔
عدالت عظمیٰ کے بینچ نے مزید ریمارکس دیے تھے کہ سابق چیف جسٹس میاں ثاقب نثار کی جانب سے اپنے چیمبر میں ہاؤسنگ سکیم سے متعلق کیس کی سماعت آئینی دفعات کے مطابق نہیں تھی۔
عدالت نے یہ بھی نشان دہی کی تھی کہ درخواست گزار بدنیتی پر مبنی مقدمہ چلانے پر جنرل (ر) فیض حمید اور دیگر ریٹائرڈ افسران کے خلاف سول یا فوجداری عدالت میں کیس دائر کر سکتا ہے۔
قانونی ماہرین کا کہنا ہے کہ آئی ایس ائی کے سابق سربراہ لیفٹیننٹ جنرل فیض حمید کو فیلڈ کورٹ مارشل کی کارروائی کے بعد جو انھیں سزا سنائی گئی ہے  وہ اس فیصلے کے خلاف  مختلف فورمز پر اپیل دائر کرسکتے ہیں۔
عسکری قانونی امور کے ماہر بیرسٹر منصور اعظم نے بی بی سی سے بات کرتے ہوئے بتایا کہ سزا کا اعلان ہونے کے 40 دن تک مجرم کو حق حاصل ہوتا ہے کہ وہ آرمی کورٹ آف اپیل میں سزا کے خلاف اپیل کی درخواست دے سکتا ہے اور یہ تمام حقوق مجرم کو باقاعدہ تفصیل سے بتائے جاتے ہیں۔
اس کورٹ آف اپیل کی سربراہی عموماً لیفٹینینٹ جنرل رینک کے فوجی افسر کرتے ہیں جبکہ اس میں فوج کی قانونی برانچ جج ایڈووکیٹ جنرل کی نمائندگی بھی ہوتی ہے۔
بیرسٹر منصور کے مطابق آرمی کورٹ آف اپیل کے پاس یہ اختیار ہوتا ہے کہ وہ کسی مجرم کی سزا کو کم یا مکمل طور پر ختم کر سکتی ہے اور اس کو بےگناہ بھی قرار دے سکتی ہے۔ 'غرض کہ آرمی کورٹ آف اپیل کے پاس وہ تمام اختیارات ہوتے ہیں جو عام اپیلیٹ عدالتوں کے پاس ہیں۔'
بیرسٹر منصورکا کہنا تھا کہ اس کے علاوہ کورٹ مارشل میں سزا پانے والے کسی مجرم کے پاس یہ راستہ بھی ہوتا ہے کہ وہ چیف آف آرمی سٹاف کے پاس رحم کی اپیل دائر کر سکتے ہیں۔ ان کے مطابق چیف آف آرمی سٹاف کے پاس یہ اختیار ہوتا ہے کہ وہ کسی کورٹ مارشل کی سزا کو کم یا ختم کر سکتے ہیں تاہم وہ مجرم قرار دیے جانے کے عمل کو تبدیل نہیں کر سکتے۔
انھوں نے بی بی سی کو بتایا کہ اس کے بعد کورٹ مارشل سے سزا پانے والا کوئی فرد ہائی کورٹ میں جانے کا حق رکھتا ہے تاہم اسے ہائی کورٹ کا دائرہ اختیار ثابت کرنے کے لیے کورٹ مارشل کے خلاف تین میں سے ایک وجہ ثابت کرنی پڑتی ہے جن میں سے ایک یہ ہے کہ کورٹ مارشل ان کے خلاف مناسب قانونی فورم نہیں تھا، دوسرا یہ کہ دائرہ اختیار نہیں تھا اور تیسرا یہ کہ یہ بدنیتی پر مبنی کارروائی تھی۔
بیرسٹر صلاح الدین کا بھی یہی کہنا تھا کہ ہائی کورٹ میں متاثرہ شخص اس فیصلے کے خلاف محدود گراؤنڈز کی بنیاد پر ہی رٹ پٹیشن دائر کر سکتا ہے۔ ان کے مطابق ہائی کورٹ سے یہ درخواست مسترد ہو کی صورت میں معاملہ وفاقی آئینی عدالت میں بھیجا جائے گا۔
کرنل ریٹائرڈ انعام الرحیم کا کہنا تھا کہ کورٹ آف انکوائری ایک تفتیشی عمل ہے۔ ’جس طرح سویلین اداروں میں فیکٹ فائنڈنگ کمیٹی بنائی جاتی ہے اس طرح فوج میں کورٹ آف انکوائری عمل میں لائی جاتی ہے۔‘
انھوں نے کہا کہ اگر فوجی افسر کی جانب سے بدعنوانی یا کرپشن اور اختیارت سے تجاوز کرنے کا معاملہ سامنے آئے تو سیکٹر کمانڈر اس معاملے کی تحقیقات کے لیے کورٹ آف انکوائری کا حکم دیتا ہے۔
کرنل ریٹائرڈ انعام الرحیم کا کہنا ہے کہ کورٹ آف انکوائری کوئی ایکشن لینے کی مجاز نہیں ہے البتہ اس کی سفارشات کی روشنی میں کورٹ مارشل کی کارروائی عمل میں لائی جاتی ہے۔
کورٹ مارشل کی کارروائی کے متعلق کرنل ریٹائرڈ انعام الرحیم کا کہنا ہے کہ ایک حاضر سروس لیفٹیننٹ جنرل کی سربراہی میں ایک عدالت قائم کی جاتی ہے جس میں دو ممبروں کے علاوہ جج ایڈووکیٹ جنرل برانچ کا نمائندہ بھی شامل ہوتا ہے۔
انھوں نے بتایا کہ اس عدالت کے سربراہ کو پریذیڈنٹ کہا جاتا ہے۔
کرنل ریٹائرڈ انعام الرحیم کہتے ہیں کہ کسی بھی شخص کے خلاف کورٹ مارشل کی کارروائی کی صورت میں اس فوجی افسر کی گرفتاری کے 24 گھنٹوں کے اندراندر چارج شیٹ فراہم کی جاتی ہے اور پھر اس کے بعد ملزم پر الزامات کی کاپی بھی فراہم کردی جاتی ہے۔
انھوں نے کہا کہ کورٹ مارشل کی کارروائی کے دوران ملزم کو ’اپنی مرضی کا وکیل کرنے کا حق حاصل ہوتا ہے اور وہ اپنی صفائی میں گواہان بھی پیش کرنا چاہے تو انھیں ایسا کرنے کا حق حاصل ہے۔‘
لیفٹیننٹ جنرل (ریٹائرڈ) اسد درانی:اسد درانی نے انڈین خفیہ ادارے را کے سابق سربراہ اے ایس دلت کے ساتھ ایک کتاب لکھی تھی جس میں پاکستانی حکام کے بقول ایسا مواد بھی شامل تھا جو کہ پاکستان کی قومی سلامتی سے متعلق ہے۔
سپائی کرانیکلز کے مصنف جنرل اسد درانی کو 25 سال قبل فوج سے بے دخل کیا گیا تھا۔ اصغر خان کیس میں ان کا نام آنے کے بعد انھیں آئی ایس آئی سے جی ایچ کیو بلوا لیا گیا تھا اور پھر جب دوبارہ یہ سامنے آیا کہ وہ سیاسی امور میں مداخلت کر رہے ہیں تو انھیں قبل از وقت ریٹائر یعنی فوج سے فارغ کر دیا گیا تھا۔
سپائی کرانیکلز کتاب کی اشاعت کے بعد پاکستانی فوج نے انھیں جنرل ہیڈکوارٹرز (جی ایچ کیو) طلب کیا اور ان کے خلاف ایک انکوائری کمیٹی تشکیل دی گئی۔ اس انکوائری کے بعد انہیں فوجی ضابطوں کی خلاف ورزی کا مرتکب قرار دیا گیا، جس کے نتیجے میں ان کا نام ایگزٹ کنٹرول لسٹ (ای سی ایل) میں شامل کیا گیا اور ان کی ریٹائرمنٹ کی تمام مراعات بھی واپس لے لی گئیں۔
لیفٹیننٹ جنرل جاوید اقبال (2012):لیفٹیننٹ جنرل جاوید اقبال جو کہ پاکستان آرمی کے ایک سینئر افسر تھے، ان پر جاسوسی کے الزام میں کورٹ مارشل کیا گیا اور  14 سال قید بامشقت کی سزا سنائی گئی۔ ان پر آئی ایس آئی کی اہم معلومات انڈین خفیہ ایجنسی را کو فراہم کرنے کا الزام تھا۔
سابق فوجی سربراہ قمر جاوید باجوہ نے مئی 2019 میں لیفٹیننٹ جنرل جاوید اقبال کو سنائی گئی قید بامشقت کی سزا کی توثیق کی تھی تاہمڈھائی برس کے ہی عرصے میں اب انھیں رہا کر دیا گیا۔
بریگیڈیئر علی خان (2011):بریگیڈیئر علی خان کو شدت پسند تنظیم حزب التحریر کے ساتھ روابط رکھنے کے الزام میں کورٹ مارشل کیا گیا۔ ان پر پاکستان آرمی کے اندر بغاوت پھیلانے کا بھی الزام تھا۔
لیفٹیننٹ جنرل ضیا الدین بٹ (2001):حاضر سروس ڈی جی آئی ایس آئی جنھیں نواز شریف نے آرمی چیف تعینات کیا تھا، جنرل پرویز مشرف کے حکم پر انھیں گرفتار کرکے ان کے خلاف کورٹ مارشل کی کارروائی ہوئی۔ بعد میں انھیں نظربند کیا گیا اور فوجی عہدے سے برخاست کردیا گیا۔
آرمی نے بطور ادارہ جنرل ضیاالدین بٹ کے بارے میں تین انکوائریاں (تحقیقات) کرائیں مگر بعدازاں انھیں ان الزامات سے بری کر دیا گیا کہ وہ چیف آف آرمی سٹاف جنرل پرویز مشرف کو برطرف کرنے کی وزیراعظم کی منصوبہ بندی یا ’سازش‘ کا حصہ تھے۔
بریگیڈیئر نیاز (1958):جنرل ایوب خان کے دور میں بریگیڈیئر نیاز کو سیاسی سرگرمیوں میں ملوث ہونے اور حکومت کے خلاف سازش کرنے کے الزام میں کورٹ مارشل کا سامنا کرنا پڑا۔

### Article 239 ###
محترم و مکرم  ڈی جی آئی ایس پی آر صاحب، بھاگ لگے رہن، مولا سلامت رکھے، جگ جگ جیئں۔ اوپر والا  آپ کو بھی ایک دن فیلڈ مارشل بنائے اور عزت و تکریم کے مقامِ ثریا پر تا ابد براجمان رکھے۔
عالی جاہ! دنیا جانتی ہے کہ آپ ہیں تو ہم ہیں۔ ہم نہ بھی ہوں تو بھی آپ ہیں۔ آپ جس ادارے کے ترجمان ہیں اگر وہ نہ ہوتا تو پاکستان بھی آج افغانستان، شام، عراق اور صومالیہ وغیرہ وغیرہ ہوتا۔
یہ آپ ہی کے پیشروؤں کا کرم اور احسان ہے کہ بھلے 1948 اور 1965 کی جنگِ کشمیر ہو کہ 1971 کا معرکہِ حق و باطل کہ 1999 کا معرکہِ کارگل۔ آپ  نے ہمیشہ اس قوم کا سر فخر سے بلند کیے رکھا۔ آپ نے ہی افغانستان سے سوویت سامراج اور بعد ازاں امریکی سامراج کو نکال باہر کرنے میں بنیادی کردار ادا کیا اور کشمیریوں کو بھی خوداری سے جینا مرنا سکھایا۔
اٹھہتر برس میں جب جب بھی ٹچی نااہل سیاسی حکومتوں نے اس دیس کی لٹیا ڈبوئی تو آپ غازیوں نے ہی پیارے پاکستان کی ڈانوا ڈول کشتی کو بادلِ نخواستہ سنبھالا۔ خدا آپ کے زورِ بازو اور عزم کو اسی طرح تاقیامت نہ صرف برقرار رکھے بلکہ روز بروز اضافہ کرتا چلا جائے۔
حضورِ والا  آپ نے سچ فرمایا کہ نہ کبھی فوج کا سیاست سے لینا دینا تھا نہ ہے اور نہ رہے گا۔ فوج محض ریاستی احکامات کا پابند اور اداروں کی طرح کا ایک ادارہ ہے جو ہمیشہ اپنی طے شدہ قانونی و پروفیشنل حدود و قیود میں رہ کر کام کرتا ہے۔ عدلیہ اور پارلیمنٹ سپریم ہے۔ آئین محض بارہ صفحاتی کتاب نہیں بلکہ وہ پاک دستاویز ہے جس میں ریاست کی روح بند ہے۔
بعد از تمہیدِ طویل عرض یہ ہے کہ اس وقت اڈیالہ جیل میں عمران خان ولد اکرام اللہ نیازی نامی ایک مجرم بھی اپنے کیے کی سزا بھگت رہا ہے۔ اس جیل میں سینکڑوں اور قیدی بھی اپنے اپنے کرموں کا بوجھ اٹھا رہے ہیں۔ قیدی آپس میں لڑتے بھی ہیں اول فول بھی بکتے رہتے ہیں، چیختے چلاتے بھی ہیں۔ یہ دنیا بھر کا دستور ہے۔ اسی لیے کہتے ہیں کہ گنوار کی گالی ہنس کے ٹالی۔
ان میں سے بھی بہت سے قیدی جسمانی و نفسیاتی امراض و پیچیدگیوں کا شکار بھی ہوتے ہیں۔ ان مسائل سے نپٹنے کے لیے جیل کا ہسپتالی عملہ عموماً کافی ہوتا ہے۔ لہٰذا ان سینکڑوں قیدیوں میں سے کسی ایک کے لیے بطورِ خاص پریس کانفرنس کرنا یا اسی کی زبان میں جواب دینا آپ کے ادارے یا آپ کے شایانِ شان نہیں۔ یہ زیادہ سے زیادہ عطا تارڑ یا خواجہ آصف کے لیول کا کام ہے۔
نہ صرف قوم آپ کے ادارے کی بہت عزت کرتی ہے بلکہ اب تو آپ لوگوں کا عالمی معززین کے ساتھ دن رات کا اٹھنا بیٹھنا ہے۔ ڈونلڈ ٹرمپ سے صدر شی جن پنگ اور شہزادہ محمد بن سلمان سے رجب طیب اردوان اور علی خامنہ ای  تک سب آپ کی شاندار کارکردگی، دریا دلی اور ژرف نگاہی کے مداح ہیں۔
فلسطینی مظلوموں سمیت تمام عالمِ اسلام و عرب و عجم آپ کو بحیثیت ایٹمی طاقت امید بھری نگاہوں سے دیکھتا ہے۔ اس ہائی فائی پروفائل کے ہوتے کسی چھٹ بھیئے قیدی کی اشتعال انگیز گفتگو کا دوبدو جواب دینا آپ کو ملنے والی عالمی عزت کے شایان نہیں۔ آپ نے وہ شعر تو سنا ہی ہوگا کہ:
پرواز ہے دونوں کی اسی ایک فضا میں
کرگس کا جہاں اور ہے شاہیں کا جہاں اور
چلیے کوئی بات نہیں بندہ بشر ہے۔ غصے اور بہکاوے میں تو کوئی بھی آ سکتا ہے۔ بھول چوک معاف۔ مگر حضور والا اب جبکہ آپ اس ’کارزارِ دوبدو‘ میں کود ہی پڑے ہیں، کچھ کنفیوژن بھی دور ہو جائیں تو بہت عنایت ہو گی۔
آپ نے اپنی گفتگو میں فرمایا کہ وہ (عمران خان) ایک نرگسیت زدہ ذہنی مریض ہے، کومیکل نان سنس سک مائنڈ ہے، قومی سلامتی کے لیے خطرہ ہے، گوئبلز کا استاد ہے، غدار ہے، انڈیا اور افغانستان کے ایجنڈے کا سہولت کار ہے وغیرہ وغیرہ۔
چونکہ آپ کوئی ایرے غیرے نہیں بلکہ ایک ذمہ دار اور حسّاس عہدیدار ہیں اس لیے آپ سے کم از کم  یہ کمترین گذارش کر ہی سکتا ہے کہ کسی بھی شخص کو ذہنی مریض صرف کوالیفائیڈ ڈاکٹر یا میڈیکل بورڈ ہی ڈکلئیر کر سکتا ہے۔
ذہنی مریض چونکہ اپنے ہوش و حواس میں نہیں ہوتا لہٰذا وہ غداری و سہولت کاری جیسے منصوبہ بند کام کرنے کی صلاحیت سے عاری ہوتا ہے اور قومی سلامتی سے زیادہ ذاتی سلامتی  کے لیے خطرہ ہوتا ہے۔ لہذا اسے دیکھ بھال اور نگرانی کی اوروں سے زیادہ ضرورت ہوتی ہے۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
اگر آپ کا ادارہ واقعی مستند طبی چھان پھٹک کے بعد ہی اس نتیجے پر پہنچ  چکا ہے کہ فلاں قیدی ذہنی مریض ہے تو پھر طبی و عمومی اخلاقیات کا بنیادی تقاضا ہے کہ نہ صرف علاج معالجے کی تسلی بخش معیاری سہولتیں فراہم کی جائیں بلکہ مریض کی طبی حالت کی بطور راز حفاظت کی جائے۔
اس طرح کی تشہیر سے صرف اور صرف جگ ہنسائی ہوتی ہے کہ یہ کیسا ملک ہے جہاں ایک ذہنی مریض نے نہ صرف سیاسی پارٹی بھی بنائی بلکہ انتخابات میں حصہ لے کر ایک جوہری قوت کا وزیرِ اعظم بھی بن گیا۔
حمید گل سے لے کر جنرل شجاع پاشا، ظہیرالسلام، فیض حمید اور قمر جاوید باجوہ تک کسی کو بھی کانوں کان خبر نہ ہو سکی کہ جسے ہم ایک شفاف و ایماندار نجات دھندہ سمجھ رہے ہیں وہ تو دراصل ذہنی مریض ہے۔ ہو سکتا ہے کہ بعض حاسد اسے آپ کی سنگین پیشہ ورانہ غفلت کا بیانیہ بنانے کی بھی کوشش کریں۔
یہ ملک پہلے ہی کئی غدار اور قومی سلامتی کے لیے خطرہ ڈکلئیر ہونے والے وزرائے اعظم اور لیڈر بھگت چکا ہے۔ اب ایک ذہنی مریض بھی دیکھنا باقی رہ گیا تھا جو آپ کے ہوتے کتنے آرام سے ساڑھے تین برس حکومت کر گیا اور پھر لاکھوں لوگوں کو بھی اپنے جیسا دیوانہ بنا دیا۔
اوچیاں شاناں والیو آپ کے بچے جیئں۔ آپ طاقت کا سرچشمہ ہیں۔ آپ کو بڑے بڑے کام کرنے ہیں۔ آپ کا تو ایک ایک پل اس قوم کے لیے قیمتی ہے۔ جھاڑیوں میں دامن الجھانے سے کیا حاصل۔ ایسے تو نہ کریں جس سے ایسا لگے کہ اس وقت دراصل عمران خان جیلر ہے اور آپ اس کے قیدی۔

### Article 240 ###
پاکستان کے سوشل میڈیا میں ایک ایسا مقدمہ زیر بحث ہے جس میں لاہور ہائیکورٹ نے ایک 13 سالہ لڑکے کو اُس کے حقیقی والدین کے بجائے کئی برس قبل گود لینے والے والدین کے حوالے کرنے کا حکم دیتے ہوئے کہا ہے اِس نوعیت کے معاملات میں بچے کی فلاح و بہبود کو مقدم رکھنا ضروری ہے۔
یہ کیس پنجاب کے شہر پسرور میں رہنے والے دو سگے بھائیوں کا ہے، جن میں سے بڑے بھائی نے اپنے حقیقی چھوٹے بھائی کو لگ بھگ ساڑھے 12 برس قبل محض چھ ماہ کی عمر کا اپنا ایک بیٹا اس لیے دے دیا تھا کیونکہ چھوٹے بھائی کے ہاں اولاد نرینہ نہیں تھی۔
سنہ 2022 تک معاملات خوش اسلوبی سے چلتے رہے اور بڑے بھائی کی جانب سے چھوٹےبھائی سے بچے کی واپسی کا مطالبہ نہیں کیا گیا تاہم بعدازاں دونوں بھائیوں میں پیدا ہونے والے خاندانی تنازعات کے باعث حقیقی والدین کی جانب سے بچے کی کسٹڈی واپس حاصل کرنے کا کیس عدالت میں دائر کر دیا گیا۔
لاہور ہائیکورٹ کے فیصلے کے مطابق اس ضمن میں مقدمے کا آغاز فروری 2022 میں ہوا، جس پر تحصیل پسرور کی گارڈین کورٹ اور سیالکوٹ کی ڈسٹرکٹ کورٹ نے حقیقی والدین کے حق میں فیصلہ دیتے ہوئے بچہ اُن کے حوالے کرنے کا حکم دیا تھا۔
تاہم بچے کو گود لینے والے والدین (جو بچے کے سگے چچا، چچی بھی ہیں) نے ماتحت عدالتوں سے آنے والے اِن فیصلوں کے خلاف لاہور ہائی کورٹ میں اپیل دائر کی، جس پر سماعت کے بعد عدالت عالیہ نے دونوں عدالتوں کے فیصلے کالعدم قرار دیے اور بچے کو حقیقی والدین کی بجائے اسے پالنے پوسنے والے ماں باپ کے حوالے کرنے کا حکم جاری کیا ہے۔
یہ فیصلہ سامنے آنے کے بعد حقیقی والدین کے وکیل کا کہنا ہے کہ وہ اس کے خلاف سپریم کورٹ میں اپیل دائر کریں گے جبکہ جن والدین کو بچے کی کسٹڈی دی گئی ہے انھوں نے اس پر اپنی خوشی کا اظہار کیا ہے۔
لاہور ہائی کورٹ کے جسٹس فیصل زمان خان نے اس کیس سے متعلق آٹھ صفحات پر مشتمل فیصلہ تحریر کیا ہے۔
فیصلے میں کہا گیا ہے کہ بچوں کی حوالگی سے متعلق کیسوں میں اُن (بچوں) کی خواہش اور ذہنی کیفیت کو مقدم رکھا جائے اور اس ضمن میں بچے کی رائے کو اہمیت دینا ضروری ہے۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
عدالت نے اپنے فیصلے میں سپریم کورٹ کے کچھ فیصلوں کا حوالہ بھی دیا ہے۔
تحریری فیصلے میں کہا گیا کہ موجودہ کیس میں بچے نے عدالت کے روبرو بیان دیا کہ وہ حقیقی والدین کے بجائے اُن والدین کے ساتھ رہنا چاہتا ہے جنھوں نے اسے پالا پوسا۔
عدالتی فیصلے کے مطابق بچے کی جانب سے یہ بیان دیے جانے کے بعد عدالت نے ایک ہفتے کے لیے بچے کو اس کے حقیقی والدین کے گھر بھی بھیجا تاکہ اگر وہ اپنی رائے بدلنا چاہے تو بدل لے تاہم بچے نے دوبارہ پیشی پر پھر سے اپنے سابقہ بیان کا اعادہ کیا اور اپنے چچا اور چچی کے ساتھ جانے کا بیان دیا۔
لاہور ہائیکورٹ کے مطابق بچے کی حوالگی کے کیس میں اصولی طور پر حقیقی والدین کو ترجیحی حق حاصل ہوتا ہے تاہم بچے کی رائے اہمیت کی حامل ہوتی ہے۔
فیصلے کے مطابق اس کیس میں حقیقی والدین نے اپنی مرضی سے پیدائش کے کچھ عرصے بعد اپنا بیٹا اپنے بھائی (یعنی بچے کے چچا)  کو دیا، نئے والدین نے اس کی پرورش کی اور اب بچے کی عمر لگ بھگ 13 برس ہے۔
فیصلے میں بچے کو حقیقی والدین کے حوالے نہ کرنے سے متعلق دیگر وجوہات کا تذکرہ بھی کیا گیا ہے۔ فیصلے کے مطابق دوران سماعت معلوم ہوا کہ بچے کے حقیقی والد نے تین شادیاں کیں اور ان کے مجموعی طور پر 13 بچے ہیں۔  ’اتنے بڑے خاندان میں بچے کو بھیجنا مناسب نہیں، حقیقی والدین یہ نہیں ثابت کر سکے کہ بچے کی بہتر پرورش نہیں ہوئی۔‘
یاد رہے کہ حقیقی والدین نے عدالت میں دائر کردہ اپنے کیس میں دعویٰ کیا تھا کہ انھوں نے اس شرط پر اپنا بیٹا دیا تھا کہ اگر چچا، چچی کے ہاں اگے چل کر کوئی اولاد نرینہ ہو جاتی ہے تو یہ بچہ واپس کر دیا جائے گا۔
حقیقی والدین نے یہ موقف بھی اختیار کیا کہ چونکہ اس جوڑے کے ہاں اب اپنا بیٹا پیدا ہو چکا ہے تو اب والدین کی توجہ اپنے حقیقی بیٹے کی جانب مبذول ہو چکی ہے اور اُن کے بیٹے کا خیال نہیں رکھا جا رہا ہے۔
عدالت نے قرار دیا کہ حقیقی والدین اس بات کو کوئی ثبوت پیش نہیں کر سکے کہ بچے کی حوالگی کے وقت اس طرح کا کوئی معاہدہ ہوا تھا کہ اولاد نرینہ ہونے کی صورت میں بچہ واپس کر دیا جائے گا اور نہ ہی اس بات کو کوئی ثبوت ہے کہ بچے کی پرورش میں لاپرواہی برتی جا رہی ہے۔
فیصلے کے مطابق ’بچہ بغیر کسی شکایت کے برسوں گود لینے والے والدین کے ساتھ رہا، پھر ایک صبح اچانک بچے پر بم گرایا دیا گیا کہ وہ اصل والدین کے ساتھ نہیں رہ رہا، بچے کو اچانک اجنبی ماحول میں بھیج دینا اس کے مفاد میں نہیں۔‘
تحریری فیصلے میں کہا گیا کہ ’بچے کے کیا جذبات ہوں گے جب اسے  پتہ چلا کہ یہ چھ بہنیں اور ایک بھائی، جن کے ساتھ وہ رہ رہا تھا، اس کے اپنے نہیں، گھریلو تنازع کی بنیاد پر حقیقی والدین نے بچے کی حوالگی کا دعویٰ دائر کیا، موجودہ کیس میں بچے کی فلاح نہیں بلکہ گھریلو تنازع دعوے کی وجہ بنا۔‘
یاد رہے کہ جس گھریلو تنازع کا ذکر کیا گیا وہ یہ ہے کہ دونوں بھائیوں نے چند برس قبل اپنے بچوں کی آپس میں شادی کی تھی جس میں آگے چل کر تنازعات پیدا ہو گئے تھے۔
لاہور ہائی کورٹ نے کہا کہ ’حقیقی والدین کا موقف ہے کہ بچے کو کچھ عرصے کے لیے اپنے بھائی کو دیا گیا تھا تاہم حقیقی والدین حوالگی کے عارضی ہونے کا ثبوت نہ دے سکے، حقیقی والدین بچے سے ملاقات کےلیے گارڈین کورٹ سے رجوع کر سکتے ہیں۔‘
عدالتی فیصلے میں کہا گیا کہ حقیقی والدین نے اس حوالے سے کوئی ثبوت نہیں دیا کہ ’بچہ غلط ماحول میں رہ رہا ہے، یا اس کی پرورش میں لاپرواہی برتی جا رہی ہے۔۔۔ حقیقی والدین اپنے موقف بارے کچھ بھی ثابت نہیں کر سکے۔‘
عدالت نے اس معاملے پر بھی روشنی ڈالی کہ ’بچے کے حقیقی والد کا گھر بہت بڑا اور پیچیدہ ہے۔ والد کی تین شادیاں ہیں جن سے 13 بچے ہیں، بچہ اُن سب کے لیے بالکل اجنبی ہے، بچے کو اچانک ایسے ماحول میں بھیجنا اس کے لیے تکلیف دہ ہو گا، اس کے علاوہ دونوں خاندانوں میں ایک ذاتی جھگڑا بھی تھا، حقیقی والد کے بیٹے کی شادی 30 اکتوبر 2020 کو پیٹیشنرز (موجودہ والدین) کی بیٹی سے ہوئی تھی اور ان میں چار سالوں سے جھگڑا چل رہا تھا۔‘
اس کیس میں بچے کے حقیقی والد کے وکیل علی حسن ججہ نے بی بی سی اردو کو بتایا کہ وہ لاہور ہائی کورٹ کے اس فیصلے کے خلاف سپریم کورٹ میں اپیل دائر کریں گے۔
انھوں نے کہا کہ ’سپریم کورٹ میں ہمارا موقف ہو گا کہ حقیقی والدین کے خلاف ذہن سازی کی گئی اور کم سن بچے کا فیصلہ آزادانہ نہیں ہے جبکہ نابالغ بچے کی رائے کو جرح کیے بغیر پرکھا اور تسلیم نہیں کیا جا سکتا۔‘
انھوں نے کہا کہ ’ہائیکورٹ کے فیصلے میں گارڈین اینڈ وارڈز ایکٹ 1890 کی دفعہ 17 کی تشریح کرتے ہوئے جن قانونی نظائر پر انحصار کیا گیا وہ قطعی طور موجودہ مقدمے سے مطابقت نہیں رکھتے۔‘
دوسری جانب بچے کی کسٹڈی کا کیس جیتنے والے والد کا کہنا ہے کہ اس بچے کی پرورش انھوں نے اپنے بچوں سے زیادہ لاڈ پیار سے کی اور اسے کبھی یہ احساس نہیں ہونے دیا کہ وہ ہمار حقیقی بیٹا نہیں ہے۔
’وہ ایک ہفتہ جس میں بچے کو عدالت کے حکم پر اس کے حقیقی والدین کے گھر بھیجا گیا تھا اس دورانیے میں میری بیٹیوں کی رو رو کر آنکھیں سوج گئی تھیں۔‘
انھوں نے کہا کہ اُن کے خاندان میں جھگڑے اور انا کے مسائل ہیں جس کی وجہ سے یہ کیس عدالت میں آیا۔
فیملی قوانین کے ماہر سعود سلطان خاں ایڈووکیٹ کہتے ہیں کہ پاکستان میں نابالغوں سے متعلق ایکٹ 17 رائج ہے جس میں فیصلہ کرنے والا جج حوالگی کے کیسز میں بنیادی طور پر بچے کی فلاح و بہبود کو مقدم رکھتا ہے۔
انھوں نے کہا کہ ’اس قانون کے مطابق بچے کی تحویل (کسٹڈی) کا فیصلہ والدین یا رشتہ داری کی بنیاد پر نہیں بلکہ اس بنیاد پر ہوتا ہے کہ بچے کی بھلائی کس جگہ ہے اور بظاہر حالیہ کیس میں بھی عدالت عالیہ نے یہی اصول استعمال کیا۔‘
سعود سلطان خاں ایڈووکیٹ نے بتایا کہ پاکستان کا گارڈین کورٹ کا قانون بنیادی طور پر دی گارڈینز اینڈ وارڈز ایکٹ 1890 سے نکلا ہے، جو بچوں کی حفاظت، سرپرستی اور فلاح و بہبود سے متعلق ہے۔
’یہ قوانین شادی، طلاق، بچوں کی تحویل اور حق مہر کے تنازعات سے متعلق ہیں اور ان قوانین کا مقصد خاندانی معاملات کو تیزی سے حل کرنا اور تحویل کے معاملات میں بچوں کی بہبود کو ترجیح دینا ہے۔‘

### Article 241 ###
پاکستان کی فوج اور عمران خان اور ان کی جماعت تحریکِ انصاف کے درمیان کشیدگی میں اضافہ ہوتا جا رہا ہے۔
ایک طرف فوج عمران خان کو سکیورٹی رسک قرار دے رہی ہے تو دوسری طرف عمران خان بھی پیچھے ہٹنے کو تیار نظر نہیں آ رہے اور مسلسل فوج کے سربراہ پر تنقید کر رہے ہیں۔
مبصرین کے مطابق یہ صورتحال ملک کے لیے نقصان دہ ثابت ہو رہی ہے۔
میزبان: عالیہ نازکی
پروڈیوسر: حسین عسکری
وژول پروڈیوسر: احسن محمود

### Article 242 ###
پاکستانی فوج کے ترجمان نے منگل کے روز ایک طویل پریس کانفرنس میں خیبر پختونخوا کی حکومت اور پاکستان تحریک انصاف کی قیادت کو ایک مرتبہ پھر تنقید کا نشانہ بناتے ہوئے شدت پسندی سے متعلق صوبائی حکومت کی حکمت عملی پر سوالات اٹھائے ہیں۔
فوج کے ترجمان نے افغان طالبان کے طرز حکمرانی پر بھی تنقید کی اور ماہرین کے مطابق اس پریس کانفرنس میں فوجی ترجمان کا مؤقف واضح تھا کہ اگر افغان طالبان نے کوئی عملی اقدام نہ کیا تو ’پاکستان کے پاس اس صورتحال سے نمٹنے کے لیے تمام آپشنز موجود ہیں۔‘
وزیر اعلیٰ خیبر پختونخوا اور افغان طالبان کے ترجمان کی جانب سے پاکستانی فوج کے شعبہ تعلقات عامہ (آئی ایس پی آر) کے سربراہ لیفٹیننٹ جنرل احمد شریف چوہدری کی پریس کانفرنس پر شدید ردعمل بھی سامنے آیا ہے جبکہ دفاعی و سیاسی تجزیہ کاروں کا کہنا ہے کہ ناصرف کوششوں کے باوجود پاکستان کی جانب سے دہشت گردی اور شدت پسندی جیسے حساس معاملات پر کوئی متفقہ پیغام سامنے نہیں آ سکا تو وہیں اس حوالے سے گذشتہ روز دیے گئے بیانات نے اندرونی تقسیم کو مزید نمایاں کر دیا ہے۔
اس حوالے سے ماہرین کی رائے جاننے سے قبل دیکھتے ہیں کہ فوجی ترجمان نے اپنی پریس کانفرنس میں کیا کہا اور اس پر خیبر پختونخوا حکومت اور افغان طالبان کی جانب سے کیا ردعمل سامنے آیا ہے۔
پاکستان کی فوج کے ترجمان لیفٹیننٹ جنرل احمد شریف چوہدری نے منگل کی دوپہر ملک کی سکیورٹی صورتحال پر بریفننگ دیتے ہوئے کہا کہ پاکستان میں دہشت گردی کے 80 فیصد واقعات خیبرپختونخوا میں ہوئے جس کی وجہ یہ ہے کہ وہاں ’دہشت گردوں کو سازگار ماحول‘ فراہم کیا جاتا ہے۔
اپنی پریس کانفرنس میں ڈی جی آئی ایس پی آر نے وزیر اعلیٰ خیبر پختونخوا سمیت صوبائی وزرا اور پی ٹی آئی رہنماؤں کے ویڈیو کلپس بھی چلائے، جن میں وہ صوبے کے مختلف علاقوں میں ممکنہ فوجی آپریشن کی مخالفت کرتے اور اس پر تنقید کرتے نظر آئے۔
ڈی جی آئی ایس پی آر نے کہا کہ ’اگر دہشت گردوں کے خلاف آپریشن نہیں کرنا، تو کیا اُن کے پیروں میں بیٹھنا ہے۔‘
لیفٹیننٹ جنرل احمد شریف نے صوبائی حکومت پر تنقید کرتے ہوئے الزام عائد کیا کہ اسمبلی میں بیٹھ کر جھوٹا بیانیہ بنایا جاتا ہے۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
انھوں نے کہا کہ ’آپ کو کوئی اجازت نہیں دے سکتا کہ آپ اپنی سیاست کے لیے، اپنی سہولت کاری کے لیے، پتہ نہیں کس کی سہولت کاری کے لیے، اپنے صوبے کو اور اپنے علاقے کو دہشتگردوں کے حوالے کر دیں۔‘
احمد شریف چوہدری کا مزید کہنا تھا کہ ’ابھی بھی وہ کہتے ہیں کہ بات چیت سے مسئلہ حل کرو، وہ جو خبط تھا، وہ خبط ابھی بھی ہے۔ کوئی اُن سے پوچھے کہ آپ کو اِن طالبان یا دہشتگردوں سے کیا محبت ہے؟ آپ کو ان کے گمراہ کن نظریات سے کیا محبت ہے؟‘
’کس کے کہنے پر آپ پورے صوبے کو اس آگ میں جھونک چکے ہیں اور اب پورے ملک کو اس میں جھونک رہے ہیں، جس کا ایندھن آپ کے بچے بن رہے ہیں۔ اس صورتحال کے باعث وہاں (خیبرپختونخوا) میں ترقی نہیں ہو رہی، کاروبار نہیں آ رہا اور وہاں پر لوگ محفوظ محسوس نہیں کر رہے۔‘
پریس کانفرنس کے دوران فوج کے ترجمان نے پی ٹی آئی کے سربراہ عمران خان کی ایک ٹویٹ کا سکرین شاٹ شیئر کرتے ہوئے کہا ’کئی غیور سیاسی جماعتیں دہشتگردی کے خلاف کھڑی ہوئیں۔ انھوں نے سینوں پر گولیاں کھائیں لیکن یہ تو کہہ رہے ہیں کہ ہم مرنے کو تیار نہیں۔ ہم نہیں کھڑے ہوں گے۔ ہم اُن (شدت پسندوں) کے ساتھ شامل ہوں گے۔‘
ڈی جی آئی ایس پی آر نے اس موقع پر یہ سوال بھی کیا کہ ’کبھی اِن فتنہ الخوارج، ان دہشتگردوں نے اُن پر حملہ کیوں نہیں کیا؟ ہر سیاسی جماعت کے عمائدین اور سیاسی رہنماؤں پر حملے ہوئے: چاہے وہ اے این پی ہو، جے یو آئی ہو، پیپلز پارٹی ہو یا ن لیگ۔ اُن (پی ٹی آئی) پر کیوں نہیں کرتے۔‘
خیبر پختونخوا کے وزیر اعلیٰ سہیل آفریدی نے پاکستانی فوج کے ترجمان کی پریس کانفرنس پر اپنے ردعمل میں کہا ہے کہ ’وہ صوبہ جس نے دہشت گردی کے خلاف جنگ میں تقریباً 80 ہزار قیمتی جانوں کی قربانی دی، اس کے عوام اور ان کے جمہوری مینڈیٹ کو دہشت گردی سے جوڑنا نہایت افسوسناک اور تکلیف دہ عمل ہے۔‘
سوشل میڈیا ویب سائٹ ’ایکس‘ پر ڈی جی آئی ایس پی آر کی طویل پریس کانفرنس پر اپنا مؤقف دیتے ہوئے انھوں نے کہا کہ ’ایک ریاستی ادارے کے نمائندے کی اس طرح کی منفی سوچ نہ صرف قومی یکجہتی کو نقصان پہنچاتی ہے بلکہ پاکستان کے استحکام کے لیے بھی نقصانن دہ ثابت ہو سکتی ہے۔‘
سہیل آفریدی نے کہا کہ ’یہ بات واضح رہنی چاہیے کہ کسی بھی ممکنہ ملٹری آپریشن کی مخالفت صرف پاکستان تحریک انصاف تک محدود نہیں، بلکہ خیبر پختونخوا کی تمام سیاسی و مذہبی جماعتیں اور ہر مکتبۂ فکر سے تعلق رکھنے والے افراد اس مؤقف پر متفق ہیں کہ ملٹری آپریشن کسی بھی مسئلے کا دیرپا حل نہیں ہوتا۔‘
وزیر اعلیٰ خیبر پختونخوا نے کہا کہ ’یہ ایک ناقابلِ تردید حقیقت ہے کہ خیبر پختونخوا میں اب تک 22 بڑے ملٹری آپریشنز اور تقریباً 14,000 انٹیلیجنس بیسڈ آپریشنز کیے جا چکے ہیں، اس کے باوجود دہشت گردی کا مکمل خاتمہ نہیں ہو سکا۔‘
انھوں نے کہا کہ ’اس صورتحال سے یہ سوال جنم لیتا ہے کہ کہیں نہ کہیں پالیسی سازی اور عمل درآمد میں سنجیدہ خامیاں موجود ہیں۔ ایسے میں بند کمروں میں بیٹھ کر غیر مؤثر پالیسیوں پر اصرار کرنے کے بجائے ایک واضح پالیسی شفٹ ناگزیر ہو چکی ہے، کیونکہ ان ناکام حکمتِ عملیوں پر قوم کے وسائل بے تحاشہ خرچ ہو رہے ہیں اور عوام کی جان و مال کا تحفظ مسلسل خطرے میں ہے۔‘
سہیل آفریدی نے مزید لکھا کہ ’اس تناظر میں یہ بنیادی سوال اپنی جگہ قائم ہے کہ آخر اس بار ایسی کون سی ٹھوس ضمانت موجود ہے کہ ایک اور ملٹری آپریشن واقعی پائیدار امن کی بنیاد رکھ سکے گا؟ اگر ماضی کی حکمتِ عملی، بھاری جانی نقصانات اور بے پناہ وسائل کے استعمال کے باوجود مطلوبہ نتائج نہ دے سکی، تو عوام اور اُن کے منتخب نمائندوں کو یہ اعتماد کیسے دلایا جا رہا ہے کہ وہی طریقہ کار اس بار مختلف نتائج دے گا؟‘
انھوں نے کہا کہ ’پالیسی سازی میں شفافیت، واضح اہداف اور قابلِ پیمائش نتائج کے بغیر کسی بھی نئے اقدام سے امن کے بجائے مزید غیر یقینی صورتحال جنم لینے کا خدشہ رہے گا۔‘
وزیر اعلیٰ خیبرپختونخوا کا مزید کہنا تھا کہ ’مسئلہ صرف یہ نہیں کہ ریاست دہشت گردی کے خلاف سنجیدہ نہیں، مسئلہ یہ بھی ہے کہ فیصلے زمینی حقائق، منتخب نمائندوں، مقامی آبادی اور صوبائی حکومت کو اعتماد میں لیے بغیر کیے جا رہے ہیں۔ زمینی حقیقت یہ ہے کہ آج بھی خیبر پختونخوا کے متعدد اضلاع میں عوام عدمِ تحفظ، معاشی جمود، نقل مکانی کے خدشات اور ریاستی پالیسیوں پر عدم اعتماد کا شکار ہیں۔‘
انھوں نے کہا کہ ’کاروبار، تعلیم اور معمولاتِ زندگی بار بار متاثر ہو رہے ہیں، جبکہ مقامی آبادی کو فیصلہ سازی میں شامل نہیں کیا جاتا۔‘
سہیل آفریدی نے کہا کہ ’یہ بھی ایک تلخ حقیقت ہے کہ بارہا خبردار کرنے کے باوجود خیبر پختونخوا میں دہشت گردی کو دوبارہ داخل ہونے دیا گیا اور خود ساختہ بیانیوں کے ذریعے اس کے پھیلاؤ میں اضافہ ہوا۔‘
انھوں نے کہا کہ پاکستان تحریک انصاف نے بھی اس جنگ میں بھاری قیمت ادا کی ہے۔ ’پارٹی کے عہدیداران، منتخب نمائندگان اور وزرا دہشت گردی کا نشانہ بنے، کسی کو گولیوں سے شہید کیا گیا اور کسی نے دھماکوں میں جامِ شہادت نوش کیا۔‘
’ایسے میں ایک ریاستی ادارے کے ڈائریکٹر جنرل کی جانب سے غیر ذمہ دارانہ اور غیر مدلل الزامات نہ صرف پاکستان کی سب سے مقبول سیاسی جماعت کے خلاف نفرت کو ہوا دیتے ہیں بلکہ یہ تاثر بھی دیتے ہیں کہ گویا کسی سیاسی قوت کو دہشت گردوں کے رحم و کرم پر چھوڑنے کی خواہش پالیسی کا حصہ بن چکی ہو، جو ایک خطرناک اور افسوسناک سوچ کی عکاس ہے۔‘
انھوں نے تجویز دی کہ 'دہشتگردی اور بدامنی کے مسئلے کا دیرپا حل نکالنا ہے تو پریس کانفرنسز اور یکطرفہ فیصلوں کی بجائے خیبرپختونخوا اسمبلی میں تمام سیاسی و مذہبی جماعتوں اور ہر مکتبۂ فکر سے تعلق رکھنے والے افراد پر مشتمل قومی جرگے کے متفقہ اعلامیے پر عمل ہونے دیا جائے- یہ بھی لازمی ہے کہ مستقبل میں فیصلے بند کمروں اور فرد واحد کی خواہشات کی بجائے تمام سٹیک ہولڈرز اور عوام کے منتخب نمائندوں کی بنائی گئی پالیسز کے تحت کیے جائیں۔‘
خراسان ڈائری سے وابستہ صحافی احسان ٹیپو نے بی بی سی سے بات کرتے ہوئے کہا کہ پاکستانی فوج کے ترجمان کی پریس کانفرنس سے افغانستان کو یہ پیغام جائے گا کہ پاکستان اندرونی طور پر اختلافات کا شکار ہے۔
اُن کے مطابق افغانستان پر بھی تب اثر پڑے گا جب پاکستان سے ایک پیغام جائے گا۔ احسان کے مطابق اس وقت صورتحال یہ ہے کہ فوج اور وفاقی حکومت ایک سخت پیغام دے رہی ہے مگر صوبائی حکومت کہتی ہے کہ مذاکرات سے حل نکالنا ہو گا۔
’اس پریس کانفرنس سے یہ پیغام گیا ہے کہ اس وقت شدت پسندوں کے خلاف اقدامات اٹھانے سے متعلق صوبائی حکومت اور فوج میں اختلافات ہیں جس کے سنگین نتائج مرتب ہوتے ہیں، کیونکہ دوسری طرف شدت پسند متحد ہیں اور وہ ایک کمانڈ کے تحت اپنی کارروائیاں کر رہے ہیں۔ ان کے مطابق یہ وہ موقع تھا جب دہشتگردی جیسے سنگین نوعیت کے مسئلے پر متفقہ پیغام جانا چاہیے تھا۔
سابق سیکریٹری دفاع لیٹفیننٹ جنرل خالد نعیم لودھی اس رائے سے متفق ہیں۔ اُن کے مطابق حکمت عملی سے متعلق ’اختلافات کو عام نہیں کرنا چاہیے بلکہ دونوں (فوج اور تحریک انصاف) کو بیٹھ کر آرام سے بات کرنی چاہیے۔‘
انھوں نے کہا کہ ابھی یہ بھی اختلاف ہے کہ پی ٹی آئی کا کہنا ہے کہ وہ براہ راست اُن سے بات کریں گے جن کے پاس اختیارات ہیں (یعنی فوج) جبکہ فوج کا مؤقف ہے کہ انھیں سیاست میں نہ گھسیٹا جائے۔
جنرل لودھی کے مطابق سیاست کی حد تو فوج کا مؤقف درست ہے مگر سکیورٹی امور پر اسے بیٹھ کر پی ٹی آئی سے ضرور بات کرنی چاہیے۔
ان کے مطابق مطابق اس وقت دہشتگردی پر قابو پانے کے لیے کثیر جہتی حکمت عملی اختیار کرنے کی ضرورت ہے جس کے تحت جہاں ٹی ٹی پی جیسے گروہوں سے لڑائی کی جائے، وہیں افغان طالبان پر سفارتی، معاشی، سیاسی اور اخلاقی دباؤ بڑھایا جائے اور افغان عوام سے متعلق نرم رویہ اختیار کیا جائے۔
سابق سیکریٹری دفاع لیٹفیننٹ جنرل خالد نعیم لودھی نے فوج اور صوبائی حکومت کو مفاہمت کی پالیسی اختیار کرنے کا مشورہ دیں گے۔
صحافی احسان ٹیپو کی رائے میں گذشتہ روز کی گئی پریس کانفرنس کے ذریعے فوج نے پی ٹی آئی کو چارج شیٹ کر دیا ہے۔ ان کا کہنا ہے کہ اس پریس کانفرنس سے اختلافات کے بجائے اتفاق کا پیغام جانا چاہیے تھا کیونکہ دہشتگردی کے خلاف زیرو ٹالرینس کے ساتھ آگے بڑھا جا سکتا ہے۔
اُن کی رائے میں ’اِس وقت فوج انٹیلیجنس بیسڈ آپریشن ہی جاری رکھنا چاہتی ہے اور کسی بڑے آپریشن کی طرف نہیں بڑھ رہی مگر اس میں بھی اسے یہ مشکل پیش آ رہی ہے کہ جب صوبائی حکومت کی حمایت حاصل نہیں ہو رہی تو عوام کے ذہنوں میں بھی شکوک و شبہات پیدا ہو رہے ہیں جس سے بداعتمادی کی فضا بڑھ رہی ہے۔‘
انھوں نے کہا کہ ایک بڑا مسئلہ یہ بھی ہے کہ 23 برس سے پاکستان دہشتگردی کے خلاف لڑ رہا ہے مگر ابھی بھی یہ مسئلہ ایک سنگین چیلنج بن کر سامنے کھڑا ہے۔ ’اس کی بڑی وجہ یہی ہے کہ پاکستان نے ہمیشہ طاقت کے استعمال کو ہی ترجیح دی ہے جبکہ ادارہ سازی اور گورننس کو بہتر نہیں بنایا گیا۔‘
اُن کی رائے میں اس وقت افغانستان سے جن صوبوں کی سرحد ملتی ہے وہاں گورننس کے شدید مسائل ہیں۔
دوسری جانب افغان طالبان نے پاکستانی فوج کے ترجمان کے حالیہ بیانات کو ’غیر ذمہ دارانہ اور اشتعال انگیز‘ قرار دیتے ہوئے اس کی مذمت کی ہے۔
افغان طالبان کے ترجمان ذبیح اللہ مجاہد نے ایک بیان میں کہا کہ پاکستانی فوج کے ترجمان کی جانب سے حالیہ پریس کانفرنس کے دوران افغانستان کے حکومتی اور سماجی ڈھانچے پر کی گئی تنقید، حقائق کے منافی ہے اور ایک ذمہ دار عسکری منصب کے تقاضوں سے بھی متصادم ہے۔
بیان میں مزید کہا گیا کہ امارت اسلامیہ افغانستان اس طرح کے بیانات کو مسترد کرتی ہے اور پاکستان کے متعلقہ اداروں سے مطالبہ کرتی ہے کہ وہ افغانستان کے خلاف ’بے بنیاد پروپیگنڈے‘ کے بجائے اپنے داخلی مسائل کے حل پر توجہ دیں۔
ذبیح اللہ مجاہد کے مطابق افغانستان ایک خودمختار اور مستحکم ملک ہے، جو مضبوط سکیورٹی ڈھانچے اور مقتدر قیادت کا حامل ہے اور اپنی پوری سرزمین پر مکمل حاکمیت رکھتا ہے۔ انھوں نے کہا کہ ’افغانستان کے داخلی معاملات میں مداخلت اور دھمکی آمیز زبان افغان عوام کے لیے کسی صورت قابل قبول نہیں۔‘
امارت اسلامیہ نے پاکستان کے اداروں پر زور دیا کہ دونوں ممالک کے تعلقات کی نزاکت کو مدنظر رکھتے ہوئے ذمہ دارانہ رویہ اپنائیں اور سنجیدہ بیانات دیں۔
افغان صحافی سمیع اللہ یوسفزئی نے سوشل میڈیا پلیٹ فارم ایکس پر اپنے ردعمل میں کہا ہے کہ ’پاکستان اور چین کی اعلیٰ سطح ملاقات کے فوراً بعد ہی ڈی جی آئی ایس پی آر کی سخت پریس کانفرنس سامنے آئی ہے، جسے محض اتفاق نہیں بلکہ ایک واضح پیغام سمجھا جا رہا ہے۔‘
ان کے مطابق ’اس پریس کانفرنس میں فوجی ترجمان نے نہ صرف خیبر پختونخوا کی حکومت اور تحریک انصاف کی قیادت کو تنقید کا نشانہ بنایا بلکہ افغانستان کے سیاسی ڈھانچے پر بھی سوالات اٹھائے۔‘
سمیع اللہ یوسفزئی کے مطابق ’انھوں نے بار بار افغانستان کو ’عبوری حکومت‘ قرار دیا اور شمولیت کے مسئلے کو اجاگر کرتے ہوئے کہا کہ پشتون آبادی تقریباً 42 فیصد ہے۔ تجزیہ کاروں کے مطابق یہ بیانیہ افغان حکام کی قانونی حیثیت کو کمزور کرنے کی ایک کوشش ہے اور اس کے ذریعے مستقبل میں مختلف اقدامات کے لیے زمین ہموار کی جا رہی ہے، جن میں سفارتی دباؤ، سرحدی اور فضائی حدود کی خلاف ورزیاں، انٹیلی جنس اور پراکسی آپریشنز، اور ’سیکیورٹی خدشات‘ کے نام پر یکطرفہ اقدامات شامل ہو سکتے ہیں۔‘
افغان صحافی کے مطابق اگرچہ یہ صورتحال مکمل جنگ کی طرف اشارہ نہیں کرتی، لیکن بظاہر کشیدگی میں اضافے کا عندیہ ضرور دیتی ہے۔ پاکستان کی جانب سے تحریک طالبان پاکستان (ٹی ٹی پی) کے معاملے پر شدید غصہ ظاہر کیا جا رہا ہے۔
ان کے مطابق ’افغان طالبان کی سب سے بڑی مشکل یہ ہے کہ وہ اس بات کی پرواہ نہیں کرتے کہ ان کے عوام مشکلات کا شکار ہیں یا عالمی برادری مزید ناراض اور مخالف ہو رہی ہے۔ طالبان وہی کرتے ہیں جو انھیں درست لگتا ہے، چاہے اس کی جو بھی قیمت چکانی پڑے۔‘

### Article 243 ###
امریکی محکمۂ دفاع نے ’چین میں ملٹری اور سکیورٹی ڈیویلپمنٹس‘ کے عنوان سے کانگریس میں ایک رپورٹ جمع کروائی ہے، جس میں جہاں ایک طرف بیجنگ پر 100 سے زیادہ بین البراعظمی بیلسٹک میزائل لوڈ کرنے کا الزام لگایا گیا ہے وہیں اس کی مختلف ممالک کے ساتھ دفاعی شراکت کا بھی تذکرہ ہے۔
اس رپورٹ میں دعویٰ کیا گیا ہے کہ چین نے اپنی نئی تعمیر شدہ تین تنصیبات میں 100 سے زیادہ بین البراعظمی بیلسٹک میزائل لوڈ کیے ہیں جو ممکنہ طور پر بیجنگ کی ’ارلی وارننگ کاؤنٹر سٹرائیک‘ صلاحیت بڑھاتے ہیں۔
اس رپورٹ پر ردعمل دیتے ہوئے چینی وزارت خارجہ کے ترجمان نے کہا ہے کہ ’ہم وہی کہانی بار بار امریکیوں سے سن رہے ہیں تاکہ امریکی جوہری طاقت کو تیزی سے اپ گریڈ کرنے اور عالمی سٹریٹجک استحکام کو متاثر کرنے کا جواز پیدا کیا جا سکے۔ بین الاقوامی برادری کو اس بارے میں سنجیدگی سے آگاہ ہونا چاہیے۔‘
انھوں نے مزید کہا کہ ’امریکہ خود ایک جوہری سپر پاور ہے جس کے پاس دنیا کے سب سے زیادہ جوہری ہتھیاروں کا ذخیرہ ہے۔ اسے جوہری ہتھیاروں کے خاتمے کے لیے اپنی ذمہ داری پوری کرنی چاہیے۔‘
نومبر 2025 کے دوران امریکی صدر ڈونلڈ ٹرمپ نے کہا تھا کہ وہ چین اور روس کے ساتھ جوہری ہتھیاروں کے خاتمے کے منصوبے پر کام کریں گے لیکن امریکی محکمۂ دفاع کی رپورٹ کے مطابق بیجنگ آرمز کنٹرول کے لیے جامع بات چیت میں دلچسپی لیتا ہوا نظر نہیں آ رہا۔
خبر رساں ادارے روئٹرز کے مطابق واشنگٹن میں چینی سفارتخانے کا کہنا ہے کہ چین کی ’دفاعی جوہری حکمتِ عملی برقرار ہے‘ اور بیجنگ اپنی جوہری قوت کو ’قومی سلامتی کے لیے درکار کم سے کم سطح پر رکھتا ہے اور جوہری تجربات پر پابندی کے عہد کی پاسداری کی جاتی ہے۔‘
دوسری طرف پینٹاگون کی رپورٹ میں کہا گیا ہے کہ 2024 کے دوران چین کے جوہری وار ہیڈز کا ذخیرہ 600 سے کچھ زیادہ ہے اور اس میں اضافہ سابقہ برسوں کے مقابلے سست روی کا شکار ہے تاہم پیپلز ریپبلک آرمی نے جوہری وسعت جاری رکھی ہوئی ہے اور 2030 تک جوہری وار ہیڈز ایک ہزار سے تجاوز کرنے کا امکان ہے۔
یاد رہے کہ دوسری جانب امریکی صدر ٹرمپ اس خواہش کا اظہار کر چکے ہیں کہ امریکہ جوہری ہتھیاروں کی ٹیسٹنگ دوبارہ شروع کرے لیکن یہ واضح نہیں کہ یہ کس شکل میں ہو گا۔
سابق امریکی صدر جو بائیڈن اور ٹرمپ نے چین اور روس کے ساتھ جوہری مذاکرات کی کوشش کی تاکہ تینوں فریقوں کے درمیان جوہری ہتھیاروں کے کنٹرول کے لیے معاہدہ ہو سکے۔
پینٹاگون کی رپورٹ ایک ایسے وقت میں جاری کی گئی ہے کہ جب 2010 کے امریکہ روس جوہری معاہدے ’سٹارٹ‘ کی معیاد ختم ہونے میں صرف کچھ ماہ باقی ہیں۔ یہ معاہدہ دونوں ممالک کو 700 ڈیلیوری سسٹمز پر 1,550 سٹریٹجک جوہری وار ہیڈز تک محدود کرتا ہے۔
روسی صدر ولادیمیر پوتن اور بائیڈن نے فروری 2021 میں اس معاہدے کو پانچ سال کے لیے بڑھایا تھا لیکن اس میں مزید توسیع ممکن نہیں۔
بہت سے ماہرین کو خدشہ ہے کہ اس معاہدے کی مدت ختم ہونے سے تین طرفہ جوہری ہتھیاروں کی دوڑ شروع ہو سکتی ہے۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
’چین میں ملٹری اور سکیورٹی ڈیویلپمنٹس‘ کے عنوان سے کانگریس میں جمع کرائی گئی امریکی محکمۂ دفاع کی سالانہ رپورٹ میں کہا گیا ہے کہ چین ممکنہ طور پر بنگلہ دیش، پاکستان، نائجیریا، سری لنکا، تاجکستان، تھائی لینڈ، متحدہ عرب امارات سمیت بعض دیگر ممالک میں فوجی اڈہ قائم کرنے پر غور کر رہا ہے۔
اس میں کہا گیا ہے کہ چین کی پیپلز ریپبلک آرمی کو آبنائے ملاکا، ہرمز اور افریقہ و مشرقِ وسطیٰ کے دیگر علاقوں میں سمندری مواصلاتی راستوں تک رسائی میں دلچسپی ہے۔
اس رپورٹ کے مطابق چین تین جنگی طیارے برآمد کرنے کی پیشکش کرتا ہے جن میں ففتھ جنریشن ایف سی 31 اور فورتھ جنریشن جے 10 سی اور چین-پاکستان کی مشترکہ کوششوں سے تیار ہونے والا جے ایف 17 شامل ہیں۔
رپورٹ میں کہا گیا ہے کہ چین نے الجزائر، مصر، ایتھوپیا، انڈونیشیا، عراق، مراکش، میانمار، پاکستان، سربیا اور متحدہ عرب امارات کو حملے کی صلاحیت رکھنے والے کیہونگ اور وِنگ لونگ ڈرون سپلائی کیے ہیں۔
پینٹاگون کی رپورٹ میں کہا گیا ہے کہ مئی 2025 تک کسی ملک کو ایف سی 31 طیارے فروخت نہیں کیے گئے مگر مصر، سعودی عرب اور متحدہ عرب امارات نے ان میں دلچسپی لی۔
جبکہ اس میں یہ بھی کہا گیا ہے کہ 2020 سے اب تک پاکستان کو 36 جے 10 سی طیارے دیے گئے ہیں جن میں اب مصر، ازبکستان، انڈونیشیا، ایران اور بنگلہ دیش نے دلچسپی ظاہر کی۔
رپورٹ میں کہا گیا ہے کہ مئی 2024 تک آذربائیجان، برما اور نائجیریا کو جے ایف 17 طیارے ڈیلیور کیے گئے ہیں جبکہ 2024 میں اس سلسلے میں عراق سے بات چیت ہوئی۔
پینٹاگون کی رپورٹ میں یہ بھی کہا گیا ہے کہ چین کی پاکستانی بحریہ کے لیے برآمدات بڑھنے کی توقع ہے۔
اس میں کہا گیا ہے کہ ’اگلے پانچ برس میں چین اپنی بحری برآمدات کی منڈی کو وسعت دے گا جس میں اس وقت بنگلہ دیش، ملائیشیا، پاکستان اور تھائی لینڈ شامل ہیں۔‘
’2017 اور 2018 میں چین نے بنگلہ دیش کو دو اور پاکستان کو چار فریگیٹس فروخت کیے۔‘
اس رپورٹ میں چین اور انڈیا کے درمیان تناؤ کا بھی ذکر ملتا ہے۔ پینٹاگون کی رپورٹ میں لکھا ہے کہ چینی قیادت تائیوان، متنازع ساؤتھ چائنہ سی، سنکاکو جزائر اور انڈیا کی شمال مشرقی ریاست اروناچل پردیش پر دعویٰ کرتی ہے۔
رپورٹ کے مطابق ماضی میں انڈیا اور چین کے درمیان لائن آف ایکچوئل کنٹرول (ایل اے سی) پر سرحدی کشیدگی دیکھی گئی۔ اس میں لکھا ہے کہ ’چین اب ایل اے سی پر تناؤ میں کمی سے فائدہ اٹھانے کی کوشش کر رہا ہے تاکہ دوطرفہ تعلقات مستحکم ہوں اور انڈیا کے امریکہ کے ساتھ تعلقات کو گہرا ہونے سے روکا جائے تاہم انڈیا چین کے اقدامات اور ارادوں کے بارے میں شکوک و شبہات رکھتا ہے۔ دونوں ملکوں (چین اور انڈیا) کے درمیان باہمی تعلقات عدم اعتماد اور دیگر رکاوٹیں کے باعث محدود ہیں۔‘
تاحال اسلام آباد اور نئی دہلی کی طرف سے پینٹاگون کی اس رپورٹ پر کوئی تبصرہ نہیں کیا گیا۔

### Article 244 ###
وزیر مملکت برائے داخلہ طلال چوہدری نے کہا ہے کہ بیرون ملک جا کر بھیک مانگنے کے جرم میں ڈی پورٹ (بے دخل) کیے جانے والے پاکستانیوں پر سفری پابندی بڑھائی جا رہی ہے جبکہ اِن افراد کو پاکستان میں بھی فوجداری کارروائی کا سامنا کرنا پڑے گا۔
بدھ کے روز قومی اسمبلی کی قائمہ کمیٹی میں بریفنگ کے دوران ایف آئی اے کے ڈائریکٹر جنرل نے یہ انکشاف کیا ہے کہ رواں سال ہزاروں پاکستانیوں کو مختلف ممالک سے بھیک مانگنے کے الزام میں ڈی پورٹ کیا گیا ہے۔
وزیر مملکت برائے داخلہ طلال چوہدی نے بی بی سی سے بات کرتے ہوئے بتایا کہ ’بھیک مانگنے کے الزام میں بے دخل کیے جانے والوں پر سفری پابندیوں کو بڑھانے کی قانون سازی کی جا رہی ہے جس کا اعلان جلد ہو گا۔‘
ڈی جی ایف آئی اے کی بریفنگ کے مطابق رواں سال سعودی عرب نے 24 ہزار پاکستانیوں کو ’بھیک مانگنے پر ڈی پورٹ کیا جبکہ متحدہ عرب امارات نے چھ ہزار پاکستانیوں کو ڈی پورٹ کیا۔‘
جبکہ حکام کے مطابق رواں سال آذربائیجان سے بھی ’ڈھائی ہزار بھکاریوں کو ڈی پورٹ کیا گیا ہے۔‘
ایسا پہلی بار نہیں جب بھیک مانگنے کے جرم میں سعودی عرب سمیت دیگر ممالک سے پاکستانیوں کو ڈی پورٹ کیا گیا ہو۔
رواں سال مئی میں وزارت داخلہ نے قومی اسمبلی کو آگاہ کیا تھا کہ گذشتہ ڈیڑھ سال کے عرصے میں مختلف ممالک سے پانچ ہزار سے زیادہ پاکستانی شہریوں کو بھیک مانگنے کے الزام میں ڈی پورٹ کیا گیا ہے۔
وزارت داخلہ کی اس رپورٹ کے مطابقسال 2024 میں مجموعی طور پر 4850 افراد جبکہ مئی 2025 تک 552 پاکستانی شہری مختلف ممالک سے بھیک مانگنے کے جرم میں واپس بھیجے گئے۔ اس دوران سب سے زیادہ شہری سعودی عرب سے ڈی پورٹ ہوئے تھے۔
ان تفصیلات کے سامنے آنے پر وزارتِ داخلہ نے بیرون ملک سے ڈی پورٹ ہونے والے افراد کو پانچ سال کے لیے پاسپورٹ کنٹرول لسٹ میں ڈالنے کا فیصلہ کیا تھا جبکہ ڈی پورٹ کیے جانے والے افراد کا پاسپورٹ منسوخ کرنے کے احکامات بھی فوری طور پر نافذ العمل کیے گئے تھے۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
یاد رہے کہ گذشتہ دو برسوں کے دوران بیرون ملک بھیک مانگنے، ڈنکی لگا کر جانے اور انسانی سمگلنگ جیسے واقعات میں پاکستانیوں کے ملوث ہونے کے متعدد واقعات رپورٹ ہوئے ہیں۔
تاہم منگل کے روز جن ممالک سے رواں سال پاکستانیوں کو بھیک مانگنے کے الزام میں ڈی پورٹ کرنے کی تفصیلات سامنے آئیں اس کے مطابق اس سال 24 ہزار افراد سعودی عرب نے بھیک مانگنے پر ڈی پورٹ کیے جبکہ متحدہ عرب امارات چھ ہزار پاکستانیوں کو بھیک مانگنے پر ڈی پورٹ کیا۔'
قومی اسمبلی کی قائمہ کمیٹی برائے سمندر پار پاکستانیز اور انسانی حقوق کے اجلاس میں ڈی جی ایف ایف آئی اے نے بریفنگ میں مزید کہا کہ ’آذربائیجان سے بھی ڈھائی ہزار پاکستانی بھکاریوں کو ڈی پورٹ کیا گیا۔‘
ان کے مطابق ’لوگ عمرے کے نام پر یورپ جانے کی کوشش کر رہے ہیں۔ ثبوت کے ساتھ ان تمام افراد کو آف لوڈ کیا گیا۔ عمرے کے نام پر لوگوں کے پاس یورپ جانے کے ڈاکومنٹس موجود تھے، تب آف لوڈ کیا گیا ہے۔‘
بریفنگ کے مطابق اس سال 24 ہزار افراد کمبوڈیا گئے، 12 ہزار افراد تاحال واپس نہیں آئے جبکہ ’برما میں سیاحتی ویزے پر چار ہزار افراد گئے، اڑھائی ہزار واپس نہیں آئے۔‘
انھوں نے بتایا کہ آف لوڈنگ اور غیر قانونی طریقہ کار سے جانے والے افراد کو روکنے کی وجہ سے ’ہمارے پاسپورٹ کی رینکنگ 118 سے 92 نمبر پر آئی۔‘
وزیر مملکت طلال چوہدی نے بی بی سی سے بات کرتے ہوئے بتایا ہے کہ گو کہ غیر قانونی امیگریشن پر حکومت نے زیرو ٹالیرنس کی حکمت عملی اپنائی ہوئی ہے تاہم کچھ ایسے واقعات سامنے آئے جس سے بدنامی ہوئی ہے مگر بڑی تعداد قانونی طور پر سمندر پار روزگار کے لیے جاتی ہے۔
انھوں نے تصدیق کی کہ عمرے کے ویزے پر پورے خاندان سفر کرتے ہیں اور وہاں جا کر ’بھیک مانگنے پر پکڑے جاتے ہیں۔‘
'عمرے کے ویزے پر فیملی جا رہی ہو تو اسے آپ نہیں روک سکتے۔ بدقسمتی سے عمرے یا حج کے ویزوں پر فیملیز جاتی ہیں اور بھیک مانگنے میں ملوث ہو جاتے ہیں جو ہمارے لیے باعث شرمندگی ہوتا ہے۔ سعودی عرب نے پانچ ہزار کے قریب ایسے ہی لوگ نشاندہی کر کے واپس کیے۔‘
منشیات کی سمگلنگ کے الزام میں قید پاکستانیوں کے حوالے سے پوچھے گئے سوال کے جواب میں طلال چوہدری نے بتایا کہ ’جرائم میں قید پاکستانیوں کو قونصل تک رسائی دی جاتی ہے۔ منشیات کی روک تھام کے لیے اے این ایف نے قابل تعریف اقدامات کیے ہیں۔
’پہلی بار حج کے دوران کسی ایک جگہ بھی سعودی عرب نے شکایت نہیں کی کہ کوئی حاجی منشیات یا ڈرگز لے کر جا رہا تھا۔ اس سے پہلے یہ شکایات عام تھیں۔‘
تو ملک کے لیے شرمندگی کا سبب بننے والے واقعات اور پاسپورٹ کی رینکنگ میں کمی جیسے مسائل پر قابو پانے کے لیے حکومت کیا کر رہی ہے؟
اس سوال کے جواب میں طلال چوہدری نے دعویٰ کیا کہ ’پاکستان نے اس کی روک تھام کے لیے اپنے قوانین میں تبدیلیاں کی ہیں جبکہ پاسپورٹ کے سکیورٹی فیچرز میں اضافے کی وجہ سے ہمارا پاسپورٹ انٹرنیشل پاسپورٹ کے فیچرز کو میچ کر رہا ہے۔ جس کی وجہ سے فیک پاسپورٹ بنانا اب ممکن نہیں۔ ہم نے ایئر پورٹس پر کچھ نیا اور جدید سامان نصب کیا ہے اور عملے کی صلاحیت بڑھائی ہے۔‘
قائمہ کمیٹی کو دی جانے والی اس بریفنگ میں ڈی جی ایف آئی اے نے پاکستان کے مختلف ہوائی اڈوں سے مسافروں کی آف لوڈنگ کے معاملے پر بتایا کہ آف لوڈنگ کا فیصلہ ’دستاویزات، ڈیٹا اور آن لائن ویریفکیشن کی بنیاد پر کیا جاتا ہے۔‘
ان کے مطابق ’آف لوڈ ہونے والے مسافروں کے پاس کورس، یونیورسٹی یا ملازمت سے متعلق مکمل معلومات موجود نہیں تھیں۔ متعدد کیسز میں مسافر ایجنٹس کے ذریعے نامکمل یا غلط معلومات کے ساتھ سفر کی کوشش کرتے ہیں۔‘
ان کے مطابق ’66 ہزار مسافروں کو آف لوڈ کیا گیا، جن میں بڑی تعداد لاہور اور کراچی ایئرپورٹ سے تھی۔ آف لوڈ کیے گئے مسافروں کی اکثریت وزٹ، عمرہ اور ورک ویزا کی کیٹیگری سے تھی۔ سوشل میڈیا پر بغیر تصدیق رپورٹس سے عوام میں خوف اور کنفیوژن پیدا ہوئی۔‘
انھوں نے دعویٰ کیا کہ ’کسی بھی مسافر کو سیاسی یا وی آئی پی دباؤ پر کلیئر نہیں کیا گیا۔‘
ان کا کہنا تھا کہ ’بدعنوانی میں ملوث‘ 180 ایف آئی اے اہلکاروں کو نوکری سے برطرف کیا جا چکا ہے۔
’تمام بڑے ایئرپورٹس کو آئی ڈی ایم ایس ٹو اور نادرا کے آن لائن ڈیٹا سے منسلک کر دیا گیا ہے۔ ایئرپورٹس کے امیگریشن کاؤنٹرز پر کیمرے نصب اور کنٹرول ہیڈ کوارٹر سے نگرانی کی جا رہی ہے۔ امیگریشن نظام میں مصنوعی ذہانت کے ذریعے مشتبہ کیسز کی پیشگی نشاندہی کی جا رہی ہے۔‘
طلال چوہدری کے مطابق ’اب پاکستانی ایئرپورٹس پر پوری طرح اس بات کو ممکن بنایا جاتا ہے کہ کوئی قانونی دستاویزات کے بغیر سفر نہ کر سکے۔‘
انھوں نے بتایا کہ ’آف لوڈ کرنے کے علاوہ ہم ہر مسافر کا ایک ’پروفائل تجزیہ‘ کرتے ہیں اور اس میں اگر کسی چیز میں بھی شک نظر آتا ہے کہ یہ پاسپورٹ اور دستاویزات کا غلط استعمال کرے گا تو ایسے مسافروں کو روک لیا جاتا ہے۔‘
ان کا کہنا تھا کہ ’یورپ، برطانیہ اور باقی مغربی ممالک نے ہمارے ان اقدامات سے اطمینان کا اظہار کیا ہے اور یہ سب اس لیے ہو رہا ہے کہ ذمہ دار ملک کے حوالے سے غیر قانونی امیگریشن کو ختم کریں اور ہم عرب ممالک اور یورپی ممالک کے لیے بھی قانونی امیگریشن کو پروموٹ کر رہے ہیں تاکہ لوگ قانونی طریقے سے جا سکیں۔‘
ان کے مطابق غیر قانونی امیگریشن پر حکومت نے زیرو ٹالیرنس کی حکمت عملی اپنائی ہوئی ہے اور کچھ ایسے واقعات سامنے آئے کہ اس بدنامی کا باعث بن رہے ہیں تاہم بڑی تعداد قانونی طور پر سمندر پار جا کر روزگار کے لیے جاتی ہے۔
ڈی جی ایف آئی اے نے کمیٹی کو بتایا کہ گذشتہ سالوں میں غیر قانونی جانے والے افراد میں پاکستان ٹاپ فائیو ملکوں میں تھا تاہم ان کے مطابق ’اب ہماری پالیسیوں سے پاکستانیوں کا یورپ میں غیر قانونی طریقہ سے جانے والوں میں ٹاپ فائیو ملکوں سے نکل گیا۔‘
ان کے مطابق ’گذشتہ برس 8 ہزار افراد غیر قانونی طور پر یورپ گئے تاہم اس سال یہ تعداد چار ہزار ہوگئی۔‘
ان کے مطابق ’اسلام آباد میں ایف آئی اے کے کاؤنٹر زیادہ ہیں جبکہ عملہ کم ہے۔اس کمی کے پیش نظر اسلام آباد پولیس کی 30 خواتین اہلکار کی خدمات لی گئی ہیں۔‘

### Article 245 ###
پاکستان کے وزیراعظم شہباز شریف ترکمانستان کے دا رالحکومت اشک آباد میں منعقد ہونے والی بین الاقوامی کانفرنس برائے امن و اعتماد میں شرکت کے بعد پاکستان واپس پہنچ گئے ہیں۔
اس عالمی فورم میں جہاں اُن کی دیگر عالمی رہنماؤں سے ملاقاتیں ہوئیں وہیں اُن کے روسی صدر پوتن سے مصافحہ اور ملاقات پر سوشل میڈیا پر موضوع بحث رہا۔
اشک آباد میں عالمی دن برائے غیرجانبداری اور ترکمانستان کی تیس سالہ مستقل غیرجانبداری کی سالگرہ کے سلسلے میں تقریبات ہو رہی ہیں اور وہاں اسی حوالے سے ایک فورم بھی منعقد کیا گیا تھا۔
اس فورم میں وزیراعظم شہبام شریف اور روسی صدر ولادیمیر پوتن، ترکی کے صدر رجب طیب اردوغان سمیت دیگر رہنماؤں نے شرکت کی اور جمعے کو ایک مصروف دن گزرا۔
ترکمانستان فورم کے دوران ہونے والی ملاقاتوں کی خبریں دن بھر علاقائی میڈیا کی زینت رہیں۔  پاکستانی وزیرِاعظم کے دفتر سے بھی شہباز شریف کی مصروفیات اور تقاریر کی تفصیلات جاری کی گئیں۔
وزیرِ اعظم کے دفتر کے مطابق شہباز شریف نے جمعے کو ترکی، ترکمانستان اور ایران کے صدور کے ساتھ دو طرفہ ملاقاتیں بھی ہوئیں۔
اس کے علاوہ ان کی روسی صدر ولادیمیر پوتن، ایرانی صدر مسعود پزیشکیان اور تاجکستان کے صدر امام علی رحمٰن اور کرغستان کے صدر سادر جپاروف سے غیر رسمی ملاقاتیں بھی کیں۔
وزیرِ اعظم شہباز شریف کی متعدد رہنماؤں سے دو طرفہ ملاقاتوں کے بعد وزیراعظم ہاؤس نے  ملاقاتوں کا احوال بھی جاری کیا۔
پاکستانی وزیرِاعظم نے فورم سے خطاب میں افغانستان کی سرزمین سے ہونے والی مبینہ دہشتگردی، غزہ میں امن اور موسمیاتی تبدیلی کے موضوعات پر بھی گفتگو کی۔
سوشل میڈیا پر سب سے زیادہ جس ملاقات کا ذکر ہو رہا ہے وہ وزیرِاعظم  شہباز شریف اور روسی صدر ولادیمیر پوتن کے درمیان ہونے والی ملاقات تھی۔
دونوں رہنماؤں کے درمیان دو طرفہ ملاقات تو نہ ہوئی لیکن پاکستانی وزیرِاعظم کے دفتر سے جاری کی جانے والی ایک ویڈیو میں شہباز شریف اور ولادیمیر پوتن کو ایک دوسرے سے مصافحہ کرتے ہوئے اور گفتگو میں مصروف دیکھا جا سکتا ہے۔
پاکستانی حکام کی جانب سے یہ تفصیلات نہیں شیئر کی گئیں کہ وزیرِاعظم شہباز شریف اور صدر پوتن کے درمیان کیا گفتگو ہوئی مگر روس کے خبر رساں ادارے ’آر ٹی انڈیا‘ نے ضرور سوشل میڈیا پر کچھ دعوے کیے جس پر ایکس پر متعدد لوگ اپنی آرا کا اظہار کر رہے ہیں۔
آر ٹی انڈیا نے ایکس پر 14 سیکنڈز کی ایک ویڈیو پوسٹ کی جس میں شہباز شریف کو پاکستانی جھنڈے کے ساتھ رکھی گئی ایک کُرسی پر بیٹھے ہوئے دیکھا جا سکتا ہے جبکہ ان کے برابر میں روسی جھنڈے کے ساتھ لگائی گئی ایک کُرسی خالی پڑی ہے۔
اس ویڈیو میں نائب وزیرِاعظم اور وزیرِ خارجہ اسحاق ڈار اور وزیرِ اطلاعات عطا اللہ تارڑ کو بھی دیکھا جا سکتا ہے۔
آر ٹی انڈیا نے دعویٰ کیا کہ پاکستانی وزیرِ اعظم شہباز شریف روسی صدر پوتن کا 40 منٹ تک انتظار کرتے رہے اور پھر اٹھ کر اس کمرے میں چلے گئے جہاں روسی صدر ترکی کے صدر رجب طیب اردوغان کے ساتھ گفتگو میں مصروف تھے۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
بی بی سی اردو نے اس معاملے پر وضاحت کے لیے پاکستان کے دفترِ خارجہ سے رابطہ کیا تو بتایا گیا کہ یہ ’غلط فہمی‘ تھی اور ’آر ٹی انڈیا نے اسے ڈیلیٹ کر دیا ہے۔‘
دوسری جانب آر ٹی انڈیا نے بھی اپنی پوسٹ ڈیلیٹ کرنے کی تصدیق کر دی ہے۔
لیکن کریملن اور کچھ روسی نشریاتی اداروں نے وزیرِ اعظم شہباز شریف اور صدر پوتن کی ملاقات کی مختصر تفصیلات جاری کیں ہیں۔
ترکی کے صدر اردوغان اور روسی صدر پوتن کی ملاقات کے بعد کریملن کی جانب سے جاری ایک بیان میں کہا گیا تھا کہ دونوں رہنماؤں نے روس اور ترکی کے درمیان تعاون بڑھانے، تجارت، معیشت، بیرونی دباؤ اور یوکرین پر تفصیلی گفتگو کے ساتھ ساتھ  دیگر امور پر بھی بات چیت کی۔
اس بیان کی آخری ایک سطر میں لکھا تھا کہ: ’پاکستانی وزیرِ اعظم شہباز شریف بھی بعد میں اس ملاقات میں شامل ہوگئے۔‘
روسی اخبار کمرسانت نے اپنی رپورٹنگ میں اس واقعے کا ذکر کچھ اس طرح کیا: ’ان (اردوغان) کی پوتن سے ملاقات اتنی طویل ہوگئی کہ پاکستانی وزیرِ اعظم شہباز شریف، جو برابر والے کمرے میں انتظار کر رہے تھے، وہ آدھے گھنٹے تنہا بیٹھے بیٹھے تھک گئے۔ بالآ آخر انھوں نے اُٹھ کر دروازہ کھولا اور ولادیمیر پوتن اور رجب طیب اروغان کی ملاقات میں شامل ہو گئے۔‘
ایک اور روسی اخبار ایم کے آر یو کی خبر میں بھی اس ملاقات کا مختصر ذکر آیا ہے کہ ترکی اور روس کے صدور کے درمیان ملاقات میں پاکستانی وزیرِ اعظم شہباز شریف بھی شامل ہوگئے اور اس ملاقات میں خطے کی ’سکیورٹی کے معاملات اور ترکی کے بطور ثالث کردار‘ پر بھی بات چیت ہوئی تھی۔
تاہم پاکستان کی حکومت کی جانب سے تاحال اس مشترکہ ملاقات کے بعد کوئی بیان جاری نہیں کیا گیا ہے۔
سوشل میڈیا پر بھی شہباز، پوتن اور اردوغان ملاقات پر بات چیت ہو رہی ہے۔ ایک طرف تو صارفین پوتن کی طرف سے انتظار کروائے جانے پر پاکستانی وزیرِ اعظم پر طنز کر رہے ہیں تو دوسری طرف ان کے حامی اپنے رہنما کو ’عالمی رہنماؤں کی توجہ کا مرکز‘ قرار دے رہے ہیں۔
نسیم عباس نامی ایک صارف نے وزیرِ اعظم شہباز شریف کو انتظار کروانے کے دعوے پر اپنی ایک پوسٹ میں لکھا کہ ’یہ واقعہ ایک بین الاقوامی فورم پر ہوا، یہ خبر آنے پر دنیا کا میڈیا اس پر ہنس رہا ہے۔‘
ایک اور صارف نے لکھا کہ ’شہباز شریف نے 40 منٹ تک پوتن کا انتظار کیا، مگر وہ نہیں آئے۔ ایک سفارتی عدم حاضری جو بین الاقوامی سطح پر سوالات پیدا کر رہی ہے۔‘
تاہم دوسری جانب پاکستانی وزیرِ اعظم کے ترجمان برائے بین الاقوامی میڈیا مشرف زیدی ایکس پر اپنی ایک پوسٹ میں لکھتے ہیں کہ شہباز شریف کی ترکمانستان میں دیگر رہنماؤں کے ساتھ ’تعمیری ملاقاتیں‘ ہوئیں۔
ایکس پر اپنی پوسٹ میں انھوں نے لکھا کہ ’تعلقات میں عمومی گرمجوشی دیکھی گئی اور وزیرِ اعظم نے یہ دن صدر اردوغان، صدر پوتن اور دنیا کے دیگر نمایاں رہنماؤں کے ہمراہ گزارا۔‘
کچھ صارفین ایسے بھی ہیں جو  آر ٹی انڈیا کی جانب سے پوسٹ ڈیلیٹ کرنے پر بھی سوال کر رہے ہیں۔
ایک انڈین صارف نے لکھا کہ وہ پوسٹ کیوں ڈیلیٹ کر دی گئی جس میں الزام لگایا گیا تھا کہ پاکستان کے وزیر اعظم شہباز شریف پوتن کا انتظار کر رہے ہیں۔
’اگر رپورٹ غلط تھی تو وضاحت کریں۔ اگر یہ سچ تھا تو پھر اسے کیوں چھپایا۔‘
ایک اور صارف نے لکھا کہ ’یہ اچھی بات ہے کہ آر ٹی انڈیا نے ویڈیوز کو ہٹا دیا۔ اس سے بھی اہم بات یہ ہے کہ ان کی روسی انتظامیہ کو انڈیا میں منسلک اپنے ادارے کے ساتھ بات کرنی چاہیے۔ اپنے سیاسی تعصب کو ایسی نیوز سروس میں نہیں لا جا سکتا جو عالمی سطح پر رسائی کی خواہش رکھتی ہو۔‘
انھوں نے مزید لکھا کہ ’اگرچہ نقصان تو ہوا۔‘

### Article 246 ###
شہباز اور نازیہ گذشتہ 20 سالوں سے کوڑا صاف کرنے کا کام کر رہے ہیں۔ وہ صبح تین بجے کام شروع کرتے ہیں۔ شادی کے بعد جب انھیں مالی مشکلات کا سامنا کرنا پڑا تو مجبوراََ انھیں یہ کام کرنا پڑا۔ اب وہ چاہتے ہیں کہ ان کا بیٹا تعلیم حاصل کر کے روزگار کمانے کا بہتر موقع حاصل کر لے۔
ویڈیو: نیّر عباس

### Article 247 ###
افغانستان میں طالبان کی عبوری حکومت کی قیادت میں ہونے والے علما کرام  کے اجلاس نے ایک قرارداد منظور کی ہے جس کے تحت ’کسی افغان شہری‘ کو بیرونِ ملک عسکری کارروائیوں میں حصہ لینے کی اجازت نہیں ہو گی۔
یہ اجلاس بدھ کو دارالحکومت کابل میں منعقد ہوا جس میں ملک بھر سے درجنوں علما نے شرکت کی۔
اس اجلاس میں طالبان حکومت کی سپریم کورٹ کے سربراہ مولوی عبدالحکیم حقانی، اخلاقی پولیس کے سربراہ وزیر محمد خالد حنفی اور اعلیٰ تعلیم کے وزیر ندا محمد ندیم سمیت دیگر اعلیٰ طالبان حکام نے بھی شرکت کی۔
اس اجلاس کے اختتام پر دو صفحات اور پانچ نکات پر مشتمل ایک قرارداد کی متفقہ منظوری بھی دی گئی۔
بی بی سی نے اس قرارداد کی کاپی حاصل کی ہے جس میں کہا گیا ہے کہ ’افغان طالبان کے سپریم لیڈر (ہبت اللہ اخونزادہ)  نے کسی بھی افغان شہری کو عسکری سرگرمیوں کے لیے بیرون ملک جانے کی اجازت نہیں دی ہے اور اگر کوئی اس کی خلاف ورزی کرتا ہے تو یہ جائز نہیں ہے۔‘
اس قرارداد میں طالبان کی عبوری حکومت سے بھی مطالبہ کیا گیا ہے کہ وہ بیرون ملک جا کر لڑنے والے افغان شہریوں کو روکیں۔
یہ قرارداد ایک ایسے وقت پر سامنے آئی ہے جب پاکستان کے اصرار کے باوجود افغان طالبان ٹی ٹی پی کی کارروائیاں نہیں روک سکے ہیں اور اسی بنیاد پر دونوں ملکوں مابین سرحدی جھڑپیں بھی ہوئی ہیں۔
دوحہ، استنبول اور ریاض میں طالبان حکومت اور پاکستانی وفد کے درمیان مذاکرات کے کئی ادوار میں بھی تحریک طالبان پاکستان کے مسئلے پر اتفاقِ رائے قائم نہیں ہو سکا جس کی وجہ سے تعلقات میں بہت تناؤ ہے۔
پاکستان چاہتا ہے کہ طالبان حکومت ٹی پی پی کے خلاف اقدامات کرے لیکن افغان طالبان کا کہنا ہے کہ ٹی پی پی پاکستان کا اندرونی معاملہ ہے۔ پاکستان یہ مطالبہ بھی کر چکا ہے کہ افغان طالبان ٹی ٹی پی کے حوالے سے فتوی جاری کرے۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
بی بی سی کو ملنے والی قرارداد کی کاپی میں مجموعی طور پر پانچ نکات شامل ہیں۔
اس کے دوسری شق میں کہا گیا ہے کہ ’افغانستان پر حملے کرنے والی بیرونی جارحیت کے خلاف لڑنا ایک لازمی فریضہ اور مقدس جہاد سمجھا جائے گا۔‘
اس میں مزید کہا گیا ہے کہ ’اگر کوئی باہر سے افغانستان پر حملہ کرتا ہے یا مسلمانوں کے تقدس کو پامال کرتا ہے تو تمام افغانوں پر لازم ہے  کہ وہ اپنے نظام، سرزمین اور اقدار کا دفاع کریں اور اس دفاع کو مقدس جہاد کہا جائے گا۔‘
جبکہ اس کا ایک اور اہم نکتہ افغان شہریوں کے بیرون ملک جا کر عسکری کاررائیوں میں حصہ لینے سے متعلق ہے۔
قراردار میں کہا گیا ہے کہ ’افغان طالبان کے سپریم لیڈر (ہبت اللہ اخونزادہ)  نے کسی بھی افغان شہری کو عسکری سرگرمیوں کے لیے بیرون ملک جانے کی اجازت نہیں دی ہے اور اگر کوئی اس کی خلاف ورزی کرتا ہے تو یہ جائز نہیں ہے۔‘
اس قرارداد میں طالبان کی عبوری حکومت سے بھی مطالبہ کیا گیا ہے کہ وہ بیرون ملک جا کر لڑنے والے افغان شہریوں کو روکیں۔
علما کے اس اجلاس کے منتظمین کا کہنا ہے کہ اس اجلاس میں افغانستان کے تمام صوبوں کی علما کونسل کے کم از کم تین اراکین کو مدعو کیا گیا تھا۔ یاد رہے کہ افغانستان کے صوبوں میں علما کونسل کے اراکین کا انتخاب افغان طالبان کے امیر مولوی ہیبت اللہ اخوندزادہ خود کرتے ہیں۔
بعض ذرائع کے مطابق اس اجلاس میں شریک مذہبی سکالرز میں طالبان حکومت کی وزارت امر بالمعروف، وزارت تعلیم، وزارت حج و اوقاف اور سپریم کورٹ کے کچھ مذہبی سکالرز بھی شامل تھے۔
مبصرین کا کہنا ہے کہ یہ واضح نہیں ہے کہ علما کی اس قرارداد پر طالبان عبوری حکومت کس حد تک عمل کرے گی ، لیکن عموماً افغان طالبان اس طرح کے اجلاس اور احکامات کے ذریعے افغان شہریوں کو ٹی ٹی پی میں شامل ہونے والوں کو روکنا چاہتے ہیں اور افغانستان پر مستقبل میں کسی بھی بیرونی حملے کی صورت میں عوامی حمایت حاصل کرنا چاہتے ہیں۔
اس قرارداد کے تحت افغان عوام کو کسی دوسرے ملک میں لڑنے سے روکا گیا ہے، اگرچہ قرارداد میں کسی ملک کا حوالہ نہیں دیا گیا لیکن افغان مبصرین کے خیال میں یہ شق پاکستان کے حوالے سے ہو سکتی ہے۔
یہ قرارداد ایک ایسے وقت میں سامنے آئی ہے جب دہشت گردی کے واقعات کے سبب پاکستان اور افغانستان کے درمیان تعلقات سرد ہیں اور حالیہ سرحدی جھڑپوں کے بعد گذستہ تقریباً دو ماہ سے دونوں ملکوں کے مابین سرحدی گزرگاہیں مکمل طور پر بند ہیں۔
اس قرارداد میں ٹی ٹی پی یا کسی گروہ کا نام نہیں لیا گیا لیکن افغان شہریوں کو دوسرے ملک جا کر لڑنے سے منع کیا گیا ہے۔
دوسری جانب پاکستان کا الزام ہے کہ ملک میں ہونے والے حالیہ شدت پسندی کے واقعات جیسا کہ اسلام آباد کچہری پر حملے میں بھی افغان شہری ملوث تھے جبکہ بنوں کے کیڈٹ کالج پر ہونے والے حملوں کے تانے بانے بھی افغانستان سے ملتے ہیں۔
ایسے میں کچھ مبصرین اس قرارداد کو مثبت انداز میں دیکھ رہے ہیں۔ اُن کے خیال میں اس قرارداد کے تحت کسی حد تک دہشت گردی کا سدباب کرنے میں مدد مل سکتی ہے۔
افغان اُمور کے تجزیہ کار طاہر خان کا کہنا ہے کہ پاکستان کے فتوی سے متعلق مطالبے کو دیکھتے ہوئے بظاہر ایسا لگتا ہے کہ اس قرارداد سے کسی حد تک پاکستان کا مطالبہ پورا ہوا ہے لیکن کیا اس قرارداد سے پاکستان میں شدت پسندی کے واقعات میں کمی آئے اس بارے میں ابھی کچھ کہنا قبل از وقت ہو گا۔
بی بی سی سے بات کرتے ہوئے اُن کا کہنا تھا کہ سنہ 2023 میں افغانستان کے دارافتادہ نے فتویٰ جاری کیا اور افغان طالبان کے امیر نے بھی اسں کی توثیق کے حق میں اضافی نوٹ لکھا تھا اور پاکستان کا کہنا ہے کہ اس فتوی کے اجرا سے پاکستان میں دہشت گردی کے واقعات میں کمی آئی تھی۔
طاہر خان کے بقول پاکستان میں حالیہ شدت پسندی کے حملوں میں افغان شہریوں کی مبینہ شمولیت کابل کے لیے بھی تشوتش کا باعث ہے کیونکہ وہ افغان طالبان جو اس وقت حکومت کا حصہ نہیں ہیں وہ اپنے نظریات اور دوستی کی بنا پر ٹی ٹی پی میں شامل ہو رہے ہیں۔
انھوں نے کہا کہ اس قرارداد کے ذریعے افغان عوام کو بھی ایک واضح پیغام دیا گیا ہے، لیکن کسی نہ کسی حد تک یہ ٹی ٹی پی کے لیے بھی ایک پیغام ضرور ہے۔
انھوں نے مزید کہا کہ پاکستان اور افغانستان کے مابین حالیہ کشیدگی کے بعد جو صورتحال پیدا ہوئی، ایسا پہلے کبھی نہیں ہوا، دو ماہ سے سرحد بند ہے اور افغان طالبان پر بھی وہاں کے تاجروں اور کاروباری افراد کا دباؤ ہے۔
انھوں نے کہا کہ نوجوانوں کے علاوہ افغان طالبان کی سینیئر قیادت سمجھتی ہے پاکستان کے ساتھ تعلقات بہتر ہونے چاہییں۔
دوسری جانب صحافی اور خراسان ڈائری کے مدیر افتخار فردوس کا کہنا ہے کہ افغان علما کی قرارداد کے تین اہم نکات ہے جس میں کوئی ایسی بات نہیں ہے جو افغان طالبان نے پہلے نہ کی ہو۔
بی بی سی سے بات کرتے ہوئے افتخار فردوس نے کہا کہ اگرچہ اس قرارداد میں  بیرون ملک میں لڑائی میں افغان شہریوں کے شامل نہ ہونے کے ضمن میں کسی گروپ یا تنظم کا نام  نہیں لیا گیا، اس لیے مکمل طور پر یہ نہیں کہا جا سکتا کہ پاکستان کو اس سے فائدہ ہو گا۔
افتخار فردوس کے بقول اس قرارداد کے بعد اس بات کا امکان ہے کہ ٹی ٹی پی یا افغانستان میں موجود دیگر گروہوں کے حوالے سے کوئی دوسرا حکم نامہ سامنے آ سکتا ہے۔
انھوں نے کہا کہ تاریخی طور پر یہ دیکھا گیا ہے کہ افغان طالبان نے اپنی سرزمین پر موجود غیر ملکی جنگجو عناصر کو کنٹرول کرنے کے علما کو استعمال کیا ہے اور القاعدہ کے رہنما اسامہ بن لادن کے معاملے میں بھی ایسا ہی ہوا تھا۔
افتخار فردوس افغان علما کی جانب سے جاری اس قرارداد کو استنبول، قطر اور سعودی عرب میں ہونے والے مذاکرات کے تناظر میں دیکھ رہے ہیں، لیکن اُن کا کہنا ہے کہ اس میں واضح طور پر یہ کہا گیا ہے کہ بیرونی جارحیت اور حملوں کو بھرپور جواب دیا جائے گا۔
اُن کے بقول حالیہ چند ماہ پاکستان نے افغانستان کے اندر حملے کیے ہیں اور پاکستان کہتا ہے کہ دہشت گردی سے نمٹنے کے لیے افغانستان کے اندر حملے کیے جائیں گے تو قرارداد میں موجود اس شق کا اشارہ پاکستان کی جانب ہو سکتا ہے۔
پاکستان اور افغانستان کے بیچ سرحدی جھڑپوں کے بعد ہونے والے مذاکرات کے بعد افغانستان کے نائب وزیرِ داخلہ رحمت اللہ نجیب نے اپنے بیان میں کہا تھا کہ ’پاکستان نے طالبان قیادت سے پاکستان پر حملوں کے خلاف فتویٰ جاری کرنے کا مطالبہ کیا تھا لیکن ہم نے پاکستانی وفد کو بتایا کہ فتویٰ رہنما نہیں بلکہ دارالافتا جاری کرتا ہے۔‘
انھوں نے کہا کہ تھا کہ فتویٰ کے لیے ’پاکستانی حکومت کو (رسمی طور پر) طالبان حکومت کے دارالافتا سے باضابطہ درخواست کرنی چاہیے۔‘
پاکستان کے وزیرِ مملکت برائے داخلہ طلال چوہدری نے طالبان کے نائب وزیرِ داخلہ کے بیان پر ردِ عمل دیتے ہوئے الزام عائد کیا تھا کہ ’افغان طالبان ٹی ٹی پی کے خلاف صرف اس لیے فتویٰ دینے سے گریز کر رہے ہیں کیونکہ وہ انھیں استعمال کرتے ہیں۔‘
تاہم افغانستان میں طالبان کی عبوری حکومت کے نائب وزیرِ داخلہ رحمت اللہ نجیب یہ واضح کر چکے ہیں کہ پاکستانی حکومت اپنی مرضی کے مطابق فتویٰ لینے کی توقع نہ رکھے۔
انھوں نے کہا تھا کہ ’فتویٰ آپ کی مرضی کے مطابق آنے کی توقع نہ رکھیں، کیونکہ فتوے شرعی حکم کے مطابق جاری ہوتے ہیں اور ہم دارالافتا کو اس بارے میں حکم جاری نہیں کر سکتے۔‘
مبصرین کا کہنا ہے کہ فتویٰ کے ذریعے پاکستان ملک کے اندر حملوں کو مذہبی اور نظریاتی بنیاد پر چیلنج کرنا چاہتا ہے۔
پاکستان کے  حکام کا خیال ہے کہ ٹی ٹی پی کے ارکان افغان طالبان کے رہنما مولوی ہیبت اللہ اخونزادہ کی بات سنتے ہیں اور ان کی بیعت کر چکے ہیں، اس لیے وہ فتویٰ جاری کروا کے ان پر قابو پانے کی کوشش کر رہے ہیں۔
تجزیہ کاروں کے مطابق پاکستانی حکومت کو امید ہے کہ اس طرح کا فتویٰ نہ صرف ٹی ٹی پی کے نظریاتی بنیاد کو متاثر کرے گا بلکہ ان کی لڑائی کو مجرمانہ شورش کا درجہ دے دے گا۔

### Article 248 ###
’میں ہر شام جج کے پاس جاتا تھا، وہ مجھے کہتے کہ وہ سب کچھ بتائیں گے لیکن اگر یہ سب کچھ شائع ہوا تو میں اس معلومات سے مکر جاؤں گا۔ یہ میرے لیے بہت مشکل صورتحال تھی۔‘
یہ الفاظ ہیں براڈ کاسٹر، سینیئر صحافی اور بی بی سی کے انڈیا میں سابق نامہ نگار مارک ٹلی کے جو ماضی میں پاکستان کے سابق وزیرِ اعظم ذوالفقار علی بھٹو کی پھانسی اور ان کے خلاف ہونے والی عدالتی کارروائی کی بھی کوریج کر چکے ہیں۔
مارک ٹلی اتوار کو 90 برس کی عمر میں وفات پا گئے ہیں۔
سنہ 2009 میں بی بی سی کو دیے گئے ایک انٹرویو میں اُنھوں نے اپنے صحافتی کریئر کے دوران بڑی خبروں، ہنگاموں، انڈیا اور پاکستان میں ہونے والے بڑے واقعات کی کوریج کے دوران پیش آنے والے واقعات اور مشکلات پر کھل کر اظہار خیال کیا تھا۔
مارک ٹلی کے بقول ذوالفقار علی بھٹو کی پھانسی سے پہلے اور بعد کے معاملات کی کوریج نے اُنھیں بہت شہرت دی۔
ذوالفقار علی بھٹو کی پھانسی کی کوریج سے متعلق اُن کا کہنا تھا کہ ’ذوالفقار علی بھٹو کی پھانسی سے جڑے واقعات میری کہانی نہیں تھی، یہ بھٹو کی کہانی تھی۔ لہٰذا جب لوگ یہ کہتے ہیں کہ میں بہت بڑا صحافی ہوں تو مجھے ڈر لگتا ہے کہ کہیں میں مغرور نہ ہو جاؤں۔‘
مارک ٹلی کا شمار دُنیا کے معروف صحافیوں میں ہوتا تھا اور اُنھیں انڈیا میں ’بی بی سی کی آواز‘ سمجھا جاتا تھا۔
بی بی سی نیوز اینڈ کرنٹ افیئرز کے عبوری سی ای او جوناتھن منرو نے ایک بیان میں کہا کہ ’ہمیں سر مارک ٹلی کے انتقال کا سن کر دکھ ہوا ہے۔ غیر ملکی نامہ نگاروں کے علمبرداروں میں سے ایک کے طور پر اُنھوں نے اپنی رپورٹنگ کے ذریعے انڈیا کے حالات کو برطانیہ اور پوری دُنیا کے سامنے رکھا۔‘
مارک ٹلی سنہ 1935 میں کولکتہ میں پیدا ہوئے تھے۔ اُن کے والد ایک تاجر تھے جبکہ اُن کی والدہ کی پیدائش بنگال میں ہوئی تھی۔
اُن کا خاندان کئی نسلوں سے انڈیا میں کاروبار سے منسلک تھا۔
مارک ٹلی کی پرورش ایک انگریز آیا نے کی، جنھوں نے ایک مرتبہ اُنھیں خاندانی ڈرائیور کی نقل کرتے ہوئے ہندی میں گنتی سنانے پر ڈانٹ کر کہا کہ ’یہ تمہاری نہیں بلکہ ملازموں کی زبان‘ ہے۔
لیکن آخر کار وہ روانی سے ہندی بولنے لگے اور اُن کا شمار روانی سے ہندی بولنے والے غیر ملکی صحافیوں میں ہونے لگا۔
روانی سے ہندی بولنے کی وجہ سے وہ انڈیا میں تیزی سے مقبول ہوئے اور اُنھیں ’ٹلی صاحب‘ کے نام سے پکارا جانے لگا۔
انڈیا کے لیے ان کی محبت نے انھیں ملک کے سیاست دانوں، ایڈیٹروں، سماجی کارکنوں اور اعلی عہدے داروں کے قریب کیا۔
دوسری جنگ عظیم کے فوراً بعد نو سال کی عمر میں اُنھیں تعلیم کے لیے برطانیہ بھیجا گیا۔ اُنھوں نے کیمبرج میں تاریخ اور مذہب کی تعلیم حاصل کی۔
اُنھیں 1965 میں بی بی سی کے لیے انڈیا بھیجا گیا۔ پہلے وہ ایک انتظامی معاون کے طور پر کام کرتے رہے لیکں وقت کے ساتھ ساتھ اُنھوں نے رپورٹنگ بھی شروع کر دی۔
اُن کے بولنے کا انداز غیر معمولی تھا، لیکن انڈیا کے ساتھ اُن کے تعلق نے بہت جلد اُنھیں ترقی کی نئی منازل تک پہنچایا۔
کچھ ناقدین کا کہنا ہے کہ وہ انڈیا میں غربت اور ذات پات کی بنیاد پر عدم مساوات پر بہت زیادہ رپورٹنگ کرتے تھے۔ لیکن بہت سے افراد کا یہ ماننا ہے کہ وہ مذہبی رواداری اور برداشت پر یقین رکھتے تو جو 1947 میں آزاد انڈیا کی اساس تھی۔
سنہ 2016 میں اُنھوں نے ایک انڈین اخبار کو بتایا کہ ’اس ملک کے سیکولر کلچر کو اہمیت دینا، ہر مذہب کو پنپنے کی اجازت دینا واقعی اہم ہے۔ ہمیں ہندو اکثریت پر اصرار کر کے اسے خطرے میں نہیں ڈالنا چاہیے۔‘
مارک ٹلی خبر کی تلاش میں نہ صرف انڈیا بھر بلکہ اس کے ہمسایہ ممالک پاکستان اور بنگلہ دیش کا بھی تواتر سے سفر کرتے تھے۔
اُنھیں سنہ 1975 میں انڈیا میں ایمرجنسی کے نفاذ کے بعد اُس وقت کی وزیر اعظم نے 24 گھنٹوں کے نوٹس پر ملک سے نکلنے کا حکم دیا تھا۔ لیکن وہ 18 ماہ بعد واپس آئے اور دہلی میں رہائش اختیار کی۔
اُنھوں نے دہلی میں بی بی سی کے بیورو کے سربراہ کے طور پر 20 سال سے زیادہ عرصہ گزارا، جس میں نہ صرف انڈیا بلکہ جنوبی ایشیا کے دیگر ممالک سے رپورٹنگ بھی اُن کی ذمے داریوں میں شامل تھی۔
اُنھوں نے بنگلہ دیش کے قیام، پاکستان میں فوجی حکمرانی کے ادوار، سری لنکا میں تامل ٹائیگرز کی بغاوت اور افغانستان میں سوویت یونین کے حملوں کے دوران بھی رپورٹنگ کی۔
مارک ٹلی کو انڈیا کے دو بڑے اعلی سول اعزازات پدما شری اور پدم بھوشن سے نوازا گیا۔ سنہ 2002 میں اُنھیں صحافتی خدمات پر برطانوی حکومت نے نائٹ ہڈ ایوارڈ سے بھی نوازا۔
نائٹ ہڈ ایوارڈ برطانیہ کا ایک اعلیٰ ترین غیر فوجی اعزاز ہے۔
مارک ٹلی سے پوچھا گیا کہ کوئی بھی نیا صحافی آپ کی طرح بننا چاہتا ہے، تو اُن کا کہنا تھا کہ ’پتا نہیں لوگ ایسا کیوں کہتے ہیں۔ میرا کریئر صرف میری محنت کا نتیجہ نہیں، یہ میری قسمت اور میرے خدا کی طرف سے تھا۔‘
اُن کا کہنا تھا کہ ’جب میں نے انڈیا میں صحافت شروع کی تھی تو ٹی وی بہت کم تھا۔ ریڈیو صرف حکومت کے کنٹرول میں تھا، لوگ کہتے تھے کہ آل انڈیا ریڈیو سرکاری ریڈیو ہے۔ جو لوگ مختلف نقطہ نظر سے خبریں سننا چاہتے تھے وہ بی بی سی سنتے تھے۔ میں بی بی سی سے وابستہ تھا اور اسی وجہ سے میں مشہور ہوا۔‘
اپنے کریئر کی سب سے بہترین سٹوری سے متعلق پوچھے گئے سوال پر مارک ٹلی کا کہنا تھا کہ ’میں نے بی بی سی کے لیے کراچی سے درہ خیبر تک ٹرین کے سفر کے بارے میں ایک فلم بنائی۔ پشاور سے درہ خیبر تک تاریخی ریلوے لائن کئی سالوں سے بند تھی۔ ہم نے پاکستان ریلوے سے اسے دوبارہ کھولنے کی درخواست کی اور اُنھوں نے اس پر اتفاق کیا۔‘
دسمبر 1992 میں مارک ٹلی کو اُس وقت مشکل صورتحال سے گزرنا پڑا جب ہندو کار سیوک تاریخی بابری مسجد کو گرانے کے لیے جمع ہونا شروع ہوئے۔
مارک ٹلی بھی کچھ دیگر غیر ملکی صحافیوں کے ساتھ وہاں موجود تھے۔ ہندو انتہا پسند ویشوا ہندو پریشد اس معاملے پر بی بی سی کی کوریج سے خوش نہیں تھی۔
ہجوم میں شامل کچھ افراد نے ’مارک ٹلی مردہ باد‘ جیسے نعرے بھی لگائے اور اُنھیں دھمکیاں بھی دی گئیں۔
کارسیوکوں کے ایک گروپ نے دشرتھ محل مندر کے قریب مارک اور دیگر صحافیوں کو گھیر لیا اور اُنھیں یرغمال بنا لیا۔ خوش قسمتی سے مندر کا پجاری مارک کو جانتا تھا، جو کارسیوکوں کو انھیں رہا کرنے پر راضی کرنے میں کامیاب رہا۔
لیکن اس سے قبل مارک ٹلی اور دیگر صحافیوں کو کئی گھنٹوں تک ایک کمرے میں یرغمال رکھا گیا۔
بی بی سی کو دیے گئے انٹرویو میں مارک ٹلی کا کہنا تھا کہ وہ انڈین فلموں کے شوقین ہیں جبکہ اوم کارہ اور تارے زمین پر اُن کی پسندیدہ فلموں میں شامل ہیں۔
اُن کا کہنا تھا کہ مجھے امریش پوری بھی بہت پسند تھے جبکہ نصیر الدین شاہ اور سیف علی خان بھی اچھے اداکار ہیں۔
اُن کا کہنا تھا کہ ’جب مجھے نائٹ کا اعزاز ملا تو صحافیوں نے مجھ سے پوچھا کہ میری اور کیا خواہشات ہیں۔ میں نے جواب دیا کہ میں ہندی فلم میں ایک چھوٹا سا کردار کرنا چاہتا ہوں، لیکن اس میں امریش پوری کو ہونا چاہیے۔‘
مارک ٹلی کے بقول کچھ روز بعد اُنھیں امریش پوری کا فون آیا اور اُنھوں نے کہا کہ آپ کی خواہش جلد پوری ہونے والی ہے۔ لیکن افسوس کہ اس کے فوری بعد امریش پوری وفات پا گئے۔

### Article 249 ###
پاکستان کے وفاقی دارالحکومت اسلام آباد کی ایک مقامی عدالت نے گاڑی کی ٹکر سے سکوٹی پر سوار دو لڑکیوں کی ہلاکت کے کیس میں فریقین کے درمیان ہونے والی صلح سے متعلق تحریری حکم نامہ جاری کر دیا ہے۔
جوڈیشل مجسٹریٹ شائستہ کنڈی کی جانب سے جاری حکم نامے کے مطابق ہلاک ہونے والی دونوں لڑکیوں کے ورثا نے ملزم کو معاف کر دیا ہے۔ عدالتی حکم نامے میں کہا گیا ہے کہ ورثا نے اللہ کے نام پر ملزم کو معاف کرنے کا اعلان کیا ہے۔
یاد رہے اس سے قبل گذشتہ ہفتے عدالت نے فریقین کے درمیان صلح ہونے کے بعد نوعمر ملزم کو رہا کرنے کا حکم دیا تھا۔
تحریری  حکم نامے کے مطابق ایک لڑکی کے بھائی اور دوسری لڑکی کے والد عدالت میں پیش ہوئے اور صلح کی تصدیق کی۔ ورثا کی جانب سے صلح کے باقاعدہ بیانِ حلفی بھی عدالت میں جمع کرائے گئے۔
عدالتی حکم نامے میں مزید کہا گیا ہے کہ ورثا نے عدالت سے استدعا کی ہے کہ اگر ملزم کو بعد از ضمانت بری کیا جاتا ہے تو انھیں اس پر کوئی اعتراض نہیں ہو گا۔
گذشتہ ہفتے پولیس نے چار روزہ جسمانی ریمانڈ مکمل ہونے پر ملزم کو سنیچر کی شام جوڈیشل مجسٹریٹ کی عدالت میں پیش کیا تھا۔
اس مقدمے کی تفتیشی ٹیم کے ایک اہلکار کے مطابق دورانِ سماعت متاثرہ خاندانوں کی جانب سے ملزم کو معاف کرنے کے بیانات ریکارڈ کرائے گئے تھے۔
پولیس اہلکار کا کہنا تھا کہ عدالتی کارروائی کے مطابق مرنے والی ایک لڑکی کے بھائی نے ذاتی طور پر عدالت میں پیش ہو کر بیان دیا جبکہ اس کی والدہ کا بیان آن لائن ریکارڈ کیا گیا۔
اس کے علاوہ دوسری لڑکی کے والد نے بھی عدالت کے روبرو اپنا بیان قلمبند کرایا، جس میں انھوں نے ملزم کو معاف کرنے کی تصدیق کی۔
متاثرہ فیملیز کے بیانات کے بعد عدالت نے ملزم کی ضمانت منظور کرتے ہوئے اسے رہا کرنے کا حکم جاری کیا تھا۔
اس موقع پر سخت سکیورٹی اقدامات کیے گئے تھے اور میڈیا سمیت کسی کو بھی شخص کو کمرہ عدالت میں جانے کی اجازت نہ تھی۔
واضح رہے کہ کچھ روز قبل اسلام آباد میں پی ٹی وی چوک کے قریب سکوٹی پر جانے والی دو لڑکیاں ملزم کی گاڑی کی ٹکر سے ہلاک ہو گئی تھیں اور اس واقعے کا مقدمہ تھانہ سیکریٹریٹ میں درج کیا گیا تھا۔
پولیس نے تصدیق کی تھی کہ ثمرین اور ان کی دوست تابندہ بتول ٹریفک حادثے میں ہلاک ہوئیں اور غلط ڈرائیونگ کرنے پر ایک نو عمر لڑکے کو گرفتار کیا گیا تھا۔
خیال رہے کہ ملزم کی عمر 18 برس سے کم ہے اور اسی سبب بی بی سی ان کی شناخت ظاہر نہیں کر رہا۔
اسلام آباد پولیس کے ایک اہلکار نے نام ظاہر نہ کرنے کی شرط پر بتایا تھا کہ حراست میں لیے جانے والا نوعمر لڑکا ایک اعلیٰ عدالتی شخصیت کا بیٹا ہے۔
’ثمرین کا چھوٹا بھائی ارسلان کھنہ پُل پر انتظار کر رہا تھا اور جب انھیں آنے میں تاخیر ہوئی تو ثمرین کو کال کی گئی لیکن فون اٹھانے والی بہن نہیں بلکہ ایک پولیس اہلکار تھا، جس نے بتایا کہ ثمرین اور ان کی سہیلی کا ایکسیڈنٹ ہو گیا ہے اور وہ دونوں دم توڑ چکی ہیں۔‘
یہ الفاظ ثمرین کے دوسرے بھائی رضوان تجمل کے ہیں جو اس حادثے سے متعلق مقدمے کے مدعی بنے۔
ثمرین حسین کے بھائی رضوان تجمل کی مدعیت میں اس مقدمے کی درج ایف آئی آر میں کہا گیا کہ ثمرین پاکستان نیشنل کالج آف آرٹس (پی این سی اے) میں انٹیریئر ڈیزائننگ کا کورس کر رہی تھیں اور پیر کے روز اپنی سہیلی تابندہ بتول کے ہمراہ اپنی سکوٹی پر گھر جا رہی تھیں۔
تعزیراتِ پاکستان کی دفعات 322، 279 اور 427 کے تحت درج ایف آئی آر میں یہ بھی لکھا گیا کہ دونوں لڑکیوں کو ایکسیڈنٹ کے بعد طبی امداد کے لیے ہسپتال منقتل کیا گیا تھا تاہم وہ راستے میں ہی دم توڑ گئیں۔
مقدمے میں اس بات کا بھی ذکر کیا گیا کہ مدعی کی معلومات کے مطابق ڈرائیور لاپرواہی سے گاڑی چلا رہا تھا، جس کے سبب یہ حادثہ رونما ہوا۔
رضوان تجمل نے اس حوالے سے بی بی سی کو بتایا کہ ان کی بہن ثمرین اپنی سہیلی تابندہ کے ہمراہ روزانہ کالج جاتی تھیں اور واپسی میں تابندہ انھیں کھنہ پُل پر ڈراپ کرتی تھیں، جہاں سے ان کا دوسرا بھائی ارسلان انھیں گھر لے آتا تھا۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
اس مقدمے کی تفتیشی ٹیم میں شامل ایک اہلکار نے بی بی سی اردو کو بتایا تھا کہ جائے حادثہ پر موجود لوگوں نے پولیس کو بتایا تھا کہ پاک سیکرٹیریٹ کے قریب شاہراہ دستور پر ملزم ’انتہائی غلط انداز‘ سے بڑی گاڑی چلا رہا تھا، جس کی وجہ سے حادثہ پیش آیا۔
پولیس کی جانب سے ملزم کے ریمانڈ کے لیے دی جانے والی درخواست میں لکھا گیا تھا کہ ملزم نے تفتیش کے دوران بتایا کہ وہ حادثے سے چند لمحے پہلے اپنے موبائل فون پر سنیپ چیٹ ویڈیو بنا رہا تھا تاہم پولیس کے مطابق ملزم نے حادثے کے بعد اپنا موبائل فون پھینک دیا جسے تلاش کیا جانا ہے تاکہ مبینہ ویڈیو کو چیک کیا جا سکے۔
تفتیشی اہلکار نے مزید کہا تھا کہ ملزم کی جانب سے تاحال ڈرائیونگ لائسنس پیش نہیں کیا گیا۔
اسلام آباد ٹریفک پولیس کے سربراہ ایس ایس پی حمزہ ہمایوں نے بی بی سی اردو کو تصدیق کی تھی کہ اس حادثے سے متعلق ٹریفک پولیس نے جو رپورٹ بنائی، اس میں واضح طور پر لکھا گیا کہ ملزم کم عمر تھا اور اس کا ڈرائیونگ لائسنس نہیں بنا ہوا تھا۔
ایس ایس پی حمزہ ہمایوں نے اس بات کی بھی تصدیق کی تھی کہ حادثے میں ہلاک ہونے والی لڑکیوں کے پاس بھی ڈرائیونگ لائسنس موجود نہیں تھا۔

### Article 250 ###
بنگلہ دیش کی جانب سے جے ایف-17 تھنڈر طیارے کی ’خریداری میں دلچپسی‘ کے اظہار کے بعد ذرائع ابلاغ پر یہ اطلاعات بھی منظرِ عام پر آ رہی ہیں کہ سعودی عرب بھی پاکستان سے یہ لڑاکا طیارے حاصل کرنے میں دلچسپی رکھتا ہے۔
جمعرات کو خبر رساں ادارے روئٹرز نے دو پاکستانی ذرائع سے بات چیت کی بنیاد پر یہ خبر دی تھی کہ سعودی عرب اپنے اتحادی پاکستان کو دیے گئے دو ارب ڈالر کے قرضے کو جے ایف تھنڈر لڑاکا طیاروں کے معاہدے میں تبدیل کرنا چاہتا ہے۔
پاکستانی اور سعودی حکام کی جانب سے تاحال اس خبر کی تردید یا تصدیق نہیں کی گئی ہے۔
جمعرات کو پاکستان کے دفترِ خارجہ کے ترجمان سے جب اِن اطلاعات کے حوالے سے پوچھا گیا تو انھوں نے بھی تردید یا تصدیق کرنے کے بجائے اس معاملے پر اپنی لاعلمی کا اظہار کیا۔
اپنے جواب میں ترجمان دفتر خارجہ کا کہنا تھا کہ دونوں ممالک دفاع کے شعبے سمیت متعدد شعبوں میں تعاون کرتے ہیں۔ ’میں کسی پلیٹ فارم  یا کسی سسٹم (طیارے) اور اس کی مالی ایڈجسٹمنٹ سے آگاہ نہیں ہوں۔ ہم ایسی پیش رفت کی تصدیق اس کے مکمل ہونے پر ہی کرتے ہیں۔‘
اگرچہ اس معاملے پر حکومتی وضاحت باقی ہے تاہم انڈیا اور پاکستان میں بہت سے لوگ یہ سوالات بھی اُٹھاتے ہوئے نظر آ رہے ہیں کہ سعودی عرب پاکستان سے جے ایف-17 تھنڈر طیارے حاصل کرنے میں دلچپسی کیوں لے گا جبکہ اس کے پاس پہلے سے ہی اس سے ’کہیں بہتر اور جدید‘ طیارے موجود ہیں اور یہ بھی کہ امریکہ سعودی عرب کو ایف 35 جیسا جدید لڑاکا طیارہ فروخت کرنے پر بھی رضامند ہے؟
ان سوالات کے جوابات جاننے سے قبل یہ جاننا ضروری ہے کہ سعودی عرب کے پاس ابھی کون کون سے لڑاکا طیارے موجود ہیں؟ اور جے ایف-17 طیارے میں ایسی کیا خصوصیات ہیں؟
ورلڈ ڈائریکٹری آف ماڈرن ملٹری ایئرکرافٹ (ڈبلیو ڈی ایم ایم اے) کے مطابق سعودی عرب کے پاس اس وقت کُل 709 طیارے کا بیڑا ہے، جن میں 362 لڑاکا طیارے بھی شامل ہیں۔
دنیا کی بڑی قوتوں کی عسکری طاقت پر نظر رکھنے والی ویب سائٹ ’وار پاور‘ کے مطابق سعودی ایئرفورس کے پاس اِس وقت موجود سب سے جدید طیارے ٹائی فون (یورو فائٹر) ہیں، جو کہ 5۔4 ملٹی رول لڑاکا جہاز ہیں اور اپنی برق رفتاری اور طاقتور سینسر سسٹم کی وجہ سے معروف ہیں۔
اس کے علاوہ سعودی عرب کے پاس ایف 15 ایس اور ایف 15 سی جیسے فورتھ جنریشن لڑاکا طیارے بھی موجود ہیں، جو کہ اپنے ویپنز سسٹم اور طاقتور انجنز کے حوالے سے مشہور ہیں۔
’وار پاور‘ کے مطابق سعودی عرب کے پاس برطانیہ سے حاصل کردہ ’ٹورناڈو آئی ڈی ایس‘ طیارے بھی موجود ہیں، جو کہ اٹلی اور برطانیہ نے مل کر بنائے تھے۔
ان کے علاوہ سعودی عرب کے پاس متعدد دیگر جنیگ ہیلی کاپٹرز، ایئر ٹینکرز اور تربیتی طیارے بھی موجود ہیں۔
رواں برس نومبر میں امریکی صدر ڈونلڈ ٹرمپ نے ففتھ جنریشن ایف 35 طیارے بھی سعودی عرب کو فروخت کرنے پر رضامندی کا اظہار کیا تھا، جو کہ ایک سُپر سونک طیارہ ہے اور دنیا کے جدید ترین لڑاکا طیارے کے طور پر جانا جاتا ہے۔
جے ایف 17 تھنڈر بلاک تھری ایک ایکٹو الیکٹرونکلی سکینڈ ایرے (اے ای ایس اے) ریڈار اور لانگ رینج بی وی آر سے لیس 4.5 جنریشن کا ملٹی رول لڑاکا طیارہ ہے، جو مختلف قسم کے جنگی مشنز میں حصے لینے کی صلاحیت رکھتا ہے۔
پاکستان اب تک آذربائیجان، میانمار اور نائجریا کو یہ طیارے فروخت کر چکا ہے اور خیال کیا جاتا ہے کہ عراق اور لیبیا سمیت کئی ممالک کے ساتھ اس طیارے کی فروخت کے معاہدے طے پا چکے ہیں، تاہم اس نوعیت کے دفاعی معاہدوں کی تفصیلات تاحال مبہم ہیں۔
پاکستان میں حکومتی حکام بھی دیگر ممالک کی ان لڑاکا طیاروں میں دلچسپی پر اطمینان کا اظہار کرتے ہوئے نظر آتے ہیں۔ وزیر دفاع خواجہ محمد آصف کہتے ہیں کہ ’انڈیا سے جنگ میں ہمارے جہازوں (لڑاکا طیاروں) کی آزمائش ہو گئی ہے اور اس وقت ہمیں اتنے آرڈرز مل رہے ہیں کہ ہو سکتا ہے چھ ماہ بعد پاکستان کو آئی ایم ایف کی ضرورت ہی نہ پڑے۔‘
ایسے میں یہ سوال اُٹھتا ہے کہ سعودی عرب کے جدید فضائی بیڑے میں پاکستان کے جے ایف-17 تھنڈر طیاروں کی جگہ بن سکتی ہے۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
سعودی عرب اور پاکستان دونوں نے ہی اب تک جے ایف 17 تھنڈر سے متعلق کسی معاہدے کی تصدیق یا تردید نہیں کی ہے۔ تاہم دونوں ممالک کی فضائیہ پر گہری نظر رکھنے والے ماہرین سمجھتے ہیں کہ اگر اس نوعیت کا کوئی فیصلہ ہوتا ہے تو پاکستان اور چین کی مشترکہ کوششوں سے بننے والا طیارہ سعودی عرب کے لیے کارآمد ثابت ہو سکتا ہے۔
پاکستانی فضائیہ کے سابق ایئر کموڈور خالد چشتی کہتے ہیں کہ ’کوئی بھی جہاز حاصل کرنے سے پہلے اپنی ضروریات دیکھی جاتی ہیں، جیسا کہ جہاز میں کیا صلاحیتیں موجود ہیں، اسے کِن ہتھیاروں سے لیس کیا جا سکتا ہے، خریداری میں بچت کتنی ہو گی اور طیارے مہیا کرنے والے ذریعہ کتنا قابلِ اعتبار ہے۔‘
ایئرکموڈور ریٹائرڈ خالد چشتی کے مطابق ’پاکستان ایک قابلِ اعتبار ذریعہ ہے اور اس حوالے سے جہازوں کی فراہمی میں کوئی رُکاوٹ نہیں آئے گی۔‘
وہ کہتے ہیں کہ مغربی ممالک اکثر ایسے دفاعی آلات و مشینری کو دیگر ممالک پر دباؤ ڈالنے کے لیے بھی استعمال کرتے ہیں۔ ’کبھی فروخت کیے گئے جہازوں کو اپ گریڈ نہیں کرتے اور کبھی اس میں نصب آلات سپلائی کرنے سے انکار کر دیتے ہیں۔‘
’خاص طور پر امریکی صدر ٹرمپ کے فیصلوں پر کوئی پیش گوئی نہیں کی جا سکتی اور اسی سبب دیگر ممالک میں اعتماد کی کمی پائی جاتی ہے۔‘
دیگر تجزیہ کار بھی سابق پاکستانی ایئر کموڈور سے اتفاق کرتے ہوئے نظر آتے ہیں۔
ایئر یونیورسٹی سے منسلک ایئر کموڈور (ریٹائرڈ) ڈاکٹر عادل سلطان کہتے ہیں کہ جے ایف تھنڈر 17 کے حوالے سے سرکاری طور پر تو کوئی تصدیق نہیں کی گئی ہے لیکن پاکستان اور سعودی عرب نے گذشتہ برس ایک دفاعی معاہدے پر دستخط کیے ہیں جس کے سبب ہو سکتا ہے کہ ’وہ چاہتے ہوں کہ دونوں ممالک کے پاس ایک جیسے سسٹم ہوں۔‘
’دنیا کے جو حالات چل رہے ہیں اور خاص طور پر امریکہ کا جو رویہ ہے اسے دیکھ کر متعدد ممالک اپنے ہتھیاروں کو متنوع کرنا چاہ رہے ہیں۔‘
’کل کو اگر دونوں ممالک (امریکہ اور سعودی عرب) کے درمیان تعلقات خراب ہوتے ہیں تو سعودی عرب پر اس کا براہ راست اثر پڑے گا۔‘
تاہم برطانیہ کی برمنگھم یونیورسٹی میں مشرق وسطیٰ کے امور کے ماہر اور 'کنگ فیصل سینٹر فار ریسرچ اینڈ اسلامک سٹڈیز' سے منسلک ایسوسی ایٹ فیلو عمر کریم کہتے ہیں کہ ’اگر اس معاہدے کی تصدیق ہو جاتی ہے تو یہ جے ایف 17 تھنڈر، پاکستان کے ڈیفینس انڈسٹریل کمپلیکس اور معیشت کے لیے ایک بڑی کامیابی ہو گی۔‘
عمر کریم کا خیال ہے کہ ’سعودی عرب کے پاس جے ایف 17 تھنڈر سے بہتر جہاز ہیں، مگر ہو سکتا ہے ریاض یہ جہاز کسی تیسرے فریق کو دینا چاہتا ہو۔‘
’میرے خیال میں وہ تیسرا فریق سوڈان ہو سکتا ہے کیونکہ سوڈان کی مسلح صلاحیتیں بڑھانا سودمند ثابت ہو سکتا ہے کیونکہ کوردوفن کے شہری علاقوں میں ریپڈ سپوڑٹ فورسز کے مسلح گروہ دباؤ میں تیزی لا رہے ہیں۔‘
دوسری جانب دیگر تجزیہ کار سمجھتے ہیں کہ جے ایف 17 تھنڈر جنگ میں آزمایا ہوا لڑاکا طیارہ ہے۔
خیال رہے گذشتہ برس پاکستان اور انڈیا کے درمیان جنگ کے دوران جے ایف 17 تھنڈر کو بھی استعمال کیا گیا تھا۔
ایئر کموڈور (ریٹائرڈ) خالد چشتی نے بی بی سی اردو کو بتایا کہ ’یہ جنگ میں آزمایا ہوا طیارہ ہے اور اگر سعودی عرب یہ جہاز حاصل کرتا ہے تو اس پر تربیت بھی پاکستانی فضائیہ دے گی۔‘
’دراصل یہ جہاز سعودی عرب کو مختلف وجوہات کی بنیاد پر سوٹ کرتے ہیں۔‘
ایئر کموڈور (ریٹائرڈ) ڈاکٹر عادل سلطان بھی سمجھتے ہیں کہ سعودی عرب جے ایف 17 تھنڈر حاصل کر کے امریکہ پر انحصار کم کر سکتا ہے۔ ’انوکھی بات یہ ہے کہ یہ جہاز انڈیا کے خلاف جنگ میں استعمال ہو چکا ہے اور اس کی صلاحیتیں سب کے سامنے ہیں جو کہ آزمائی جا چکی ہیں۔‘

### Article 251 ###
اسلام آباد کی مقامی عدالت نے جبری گمشدگیوں سے متعلق مقدمات کی پیروی کرنے والی انسانی حقوق کی وکیل ایمان مزاری اور اُن کے شوہر ہادی علی چھٹہ کو متنازع ٹویٹس کیس میں الگ الگ دفعات کے تحت مجموعی طور پر 17، 17 برس قیدِ بامشقت کی سزا سُنائی ہے۔
عدالتی فیصلے کے مطابق دونوں کو پریوینشن آف الیکٹرانک کرائمز (پیکا) کی دفعہ 9 کے تحت پانچ، پانچ برس، پیکا کی دفعہ 10 کے تحت 10، 10 برس اور پیکا کی دفعہ 26 اے کے تحت دو برس قید کی سزا سُنائی گئی ہے۔
ان دفعات کے تحت ایمان مزاری اور ہادی علی چٹھہ پر مجموعی طور پر 90 لاکھ روپے کا جُرمانہ بھی عائد کیا گیا ہے۔
تاہم تمام سزائیں ایک ساتھ نافذ العمل ہوں گی اور دونوں کو 10، 10 برس قید کی سزا کاٹنی ہوگی۔
سنیچر کو ایمان مزاری اور ہادی علی چٹھہ کو ایڈیشنل ڈسٹرکٹ اینڈ سیشنز کورٹ کے جج افضل مجوکا کی عدالت میں ویڈیو لنک کے ذریعے پیش کیا گیا تھا، جہاں دونوں نے عدالتی کارروائی کے بائیکاٹ کا اعلان کیا۔
عدالت کے فیصلے کے مطابق ایمان مزاری اور ہادی علی چٹھہ پر الزام تھا کہ انھوں نے نہ صرف ’ریاست مخالف‘ مواد سوشل میڈیا پر اپلوڈ کیا ہے بلکہ بی ایل اے، ٹی ٹی پی اور پی ٹی ایم جیسی کالعدم تنظیموں اور ماہ رنگ بلوچ، علی وزیر اور منظور پشتین جیسی شخصیات کے بیانیے کو بھی پھیلایا ہے۔
عدالتی فیصلے کے مطابق پراسکیوشن ایمان مزاری اور ہادی علی چٹھہ کے خلاف ان الزامات کو ثابت کرنے میں کامیاب رہی ہے۔
یاد رہے کہ اس سے قبل گذشتہ روز اسلام آباد پولیس نے ایمان مزاری اور اُن کے شوہر ہادی علی چھٹہ کو ایک اور کیس میں وفاقی دارالحکومت سے حراست میں لیا تھا۔ بعد ازاں اسلام آباد کی انسداد دہشت گردی کی عدالت نے دونوں کو 14 روزہ جوڈیشل ریمانڈ پر جیل بھیج دیا تھا۔
پاکستانی سوشل میڈیا پر بھی ایمان مزاری اور ان کے شوہر ہادی علی چٹھہ کو دی جانے والی سزاؤں پر بات چیت ہو رہی ہے۔
اس فیصلے پر وفاقی وزیرِ اطلاعات عطا تارڑ نے اپنے سوشل میڈیا پلیٹ فارم ایکس پر اپنے ایک ردِ عمل میں لکھا کہ ’جو بوؤگے وہی کاٹو گے۔‘
انھوں نے اس فیصلے کو ’پیکا کا پہلا سرکاری اور حتمی نتیجہ‘ قرار دیتے ہوئے لکھا کہ: ’اللہ سے ڈرنا چاہیے۔‘
دوسری جانب ایمان مزاری اور ہادی علی چٹھہ کے خلاف فیصلے پر تنقید بھی دیکھنے میں آ رہی ہے۔
اینکر پرسن عاصمہ شیرازی نے اپنی ایک پوسٹ میں لکھا کہ ’لگتا ہے ساری دفعات صرف ایمان اور ہادی پر ہی لگانی ہیں۔ اسی شہر میں فسادی آزاد ہیں اور ایمان قید۔‘
’یہ دُہرا معیار اور ناانصافی ہے۔‘
ایک اور صارف نے لکھا کہ ’آج ایمان مزاری اور ہادی علی کی سزا پر خوشیاں منانے والے بھول رہے ہیں کہ وقت نے بدل جانا ہے اور کل کسی اور نے زیرِ اعتاب آنا ہے۔‘
تاہم سوشل میڈیا پر کچھ صارفین دونوں وکیلوں کو دی جانے والی سزاؤں کی حمایت میں بھی بول رہے ہیں۔
ایک صارف نے لکھا کہ ’پیکا ایکٹ کے تحت ایمان مزاری اور ہادی علی چٹھہ کو سزا دینا کسی آواز کو دبانا نہیں بلکہ قانون کی بالادستی قائم کرنا ہے۔‘
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
واضح رہے کہ نیشنل سائبر کرائم انویسٹیگیشن اتھارٹی کے سب انسپیکٹر کی مدعیت میں ایمان مزاری، ان کے شوہر ہادی علی چٹھہ اور چند دیگر افراد کے خلاف مقدمہ 22 اگست کو درج کیا گیا تھا، جس میں کہا گیا کہ ملزمان سوشل میڈیا پر ریاستی اداروں کو نشانہ بنا رہے ہیں اور ان کا یہ عمل ریاست مخالف ہے۔
اس مقدمے میں کہا گیا کہ ملزمان سوشل میڈیا پر کالعدم تنظیموں کے بیانیے کی ترویج کر رہے ہیں۔
اس مقدمے میں یہ بھی کہا گیا کہ ملزمان سوشل میڈیا پر منصوبہ بندی کے تحت ریاستی اداروں پر عوام کے اعتماد کو ختم کرنے اور ملک میں بدامنی پیدا کرنا چاہتے ہیں۔
پانچ دسمبر کو ٹرائل کورٹ میں اس کیس کی سماعت کے دوران ایمان مزاری اور اُن کے شوہر ہادی علی چٹھہ نے جج افضل مجوکا کو مخاطب کرتے ہوئے کہا تھا کہ انھیں معلوم ہے کہ ان کے خلاف مقدمہ یکطرفہ طور پر چلایا جا رہا ہے جس میں انھوں نے نہ صرف پراسیکیوشن پر اعتراض اٹھایا بلکہ انھوں نے عدالت پر عدم اعتماد کرتے ہوئے اس مقدمے کو کسی دوسری عدالت میں منتقل کرنے کی درخواست دی تھی۔
اس دوران ایمان مزاری کا کہنا تھا کہ انھیں معلوم ہے کہ انھیں اس مقدمے میں سزا دی جائے گی اور وہ بھی سات سال ہو گی لیکن وہ یہ سزا بھگتنے کے لیے تیار ہیں۔
اس پر جج افضل مجوکا مسکرا دیے اور پراسیکیوٹر کو کہا کہ وہ اس مقدمے سے متعلق حتمی دلائل دیں۔
ملزم ہادی علی چٹھہ نے اس دوران عدالت کو بتایا تھا کہ انھیں ضابطہ فوجداری کی دفعہ 342 کے تحت بیان داخل کروانے اور اپنی صفائی میں گواہ لانے کی اجازت دی جائے، جس پر عدالت نے پراسیکیوشن کو نوٹس جاری کیا تھا۔
ملزم ہادی چٹھہ نے اپنی درخواست کے حق میں خود ہی دلائل دیے تھے اور کہا تھا کہ 342 کا بیان اصل میں ملزم کا ہوتا ہے۔
انھوں نے کہا کہ ہماری معلومات کے مطابق سٹیٹ کونسل نے 342 کا جواب دیا اور وہ 342 کا جواب سٹیٹ کونسل کا ہے ملزمان کا نہیں۔
ہادی چٹھہ نے کہا کہ جب اس مقدمے کی کارروائی کے دوران گواہان پر جرح ہوئی تو سٹیٹ کونسل کو سوالنامہ دے دیا گیا اور پراسیکیوشن نے سٹیٹ کونسل کو سوالنامہ دیا، جس پر ملزم نے انحصار نہیں کیا۔
انھوں نے عدالت کو بتایا کہ انھیں سوالنامہ نہیں دیا گیا جس پر عدالت نے 33 سوالات پر مشتمل سوالنامہ انھیں دیا۔
ہادی چٹھہ کا کہنا تھا کہ ہم سٹیٹ کونسل کے خلاف عدم اعتماد کی درخواست عدالت کو دے چکے ہیں۔
انھوں نے کہا تھا کہ وہ اپنا 342 کا جواب دینا چاہتے ہیں اور اس کے ساتھ ساتھ گواہان کی بھی فہرست ہے اور ان گواہان میں صحافی احمد نورانی کی والدہ، صحافی مدثر نارو کی والدہ، سردار اختر مینگل، شاعر احمد فرہاد، عارفہ نور ودیگر گواہان میں شامل ہیں۔
ہادی چٹھہ نے کہا تھا کہ عدالت اگر چاہے تو گواہان کو سمن بھی کر سکتی ہے۔
اسلام آباد پولیس نے ایمان مزاری اور اُن کے شوہر ہادی علی چھٹہ کو ایک اور کیس میں وفاقی دارالحکومت سے حراست میں لیا تھا جس کی تصدیق بعد ازاں اسلام آباد پولیس نے کی۔
بعد ازاں اسلام آباد کی انسداد دہشت گردی کی عدالت نے ایمان مزاری اور ان کے شوہر ہادی علی چٹھہ کو 14 روزہ جوڈیشل ریمانڈ پر جیل بھیج دیا۔
ملزمان کو پولیس کے سخت پہرے میں کمرہ عدالت میں پیش کیا گیا اور تفتیشی افسر نے عدالت کو بتایا کہ ملزمان کو تھانہ سیکرٹریٹ میں گزشتہ برس درج ہونے والے مقدمے میں گرفتار کیا گیا ہے تاہم انھوں نے اس مقدمے کی ایف ائی آر عدالت میں پیش نہیں کی۔
اسلام آباد پولیس کے ایک ترجمان کا کہنا ہے کہ ان دونوں کو نقصِ امن یعنی لا اینڈ آرڈر کی صورت حال پیدا کرنے، شر انگیزی پھیلانے اور کار سرکار میں مداخلت کے الزامات پر گرفتار کیا گیا ہے۔
تفتیشی افسر نے ملزمان کے سات روزہ جسمانی ریمانڈ کی استدعا کی جو کہ انسداد دہشت گردی کی عدالت کے جج ابوالحسنات ذوالقرنین نے مسترد کردی اور ان دونوں کو 14 روزہ جوڈیشل ریمانڈ پر جیل بھیجنے کا حکم دیا۔
اس سے قبل ایمان مزاری کی والدہ اور سابق پی ٹی آئی رہنما شیریں مزاری نے ایکس پر دعویٰ کیا ہے کہ 'ایمان اور ہادی کو گرفتار کر کے الگ الگ گاڑیوں میں بیٹھا کر نامعلوم مقامات پر منتقل کر دیا گیا ہے اور گرفتاری سے قبل انھیں کوئی ایف آئی آر نہیں دکھائی گئی، بدقسمتی سے (اسلام آباد) بار کچھ نہ کر سکی۔ یہ فسطائیت کا عروج ہے۔۔۔'
وکیل ایمان مزاری اور اُن کے شوہر ہادی علی چھٹہ سے منسلک وکلا کے مطابق یہ دونوں متنازع ٹویٹ کے مقدمے میں سییشل جج سینٹرل کی عدالت میں پیش ہونے کے لیے اسلام آباد ہائی کورٹ بار ایسوسی ایشن کی وین میں سوار ہو کر جا رہے تھے جب سرینا ہوٹل کے قریب پولیس نے اُن کی گاڑی کو روکا اور دونوں میاں بیوی کو حراست میں لے لیا۔
جس وقت پولیس نے ملزمان کو گرفتار کیا اُس وقت اسلام آباد ہائی کورٹ بار ایسوسی ایشن کے صدر اور سیکریٹری بھی گاڑی میں ایمان اور ہادی کے ساتھ موجود تھے۔
یاد رہے اسلام آباد ہائی کورٹ نے چند روز قبل سپیشل جج سینٹرل کی طرف سے جاری کردہ ایمان اور ہادی کے وارنٹ گرفتاری منسوخ کر دیے تھے۔
اسلام آباد ہائی کورٹ کے جج جسٹس اعظم خان نے گذشتہ برس جولائی میں تھانہ کوہسار میں درج ہونے والے مقدمے میں ایمان اور ہادی کی ایک دن کی حفاظتی ضمانت منظور کی تھی لیکن اس کے باوجود اسلام آباد پولیس کی بھاری نفری اسلام آباد ہائی کوٹ کے باہر تعینات تھی اور اسی دوران ان کے خلاف ایک اور مقدمے کی تفصیلات سامنے آئی تھیں۔
گرفتاری سے بچنے کے لیے ایمان مزاری اور اُن کے شوہر نے گذشتہ تین راتیں اسلام آباد ہائی کورٹ کی حدود میں ہی گزاریں تاہم جمعہ کی صبح انھیں عدالت کے احاطے سے نکلنے کے کچھ دیر بعد حراست میں لے لیا گیا۔
صدر اسلام آباد ہائیکورٹ بار واجد گیلانی نے ایمان اور ہادی کی گرفتاری کی مذمت کرتے ہوئے وکلا برادری سے مکمل ہڑتال کی اپیل کی ہے۔
ایمان مزاری اور ان کے شوہر کی گرفتاری کی ویڈیو سوشل میڈیا پر بھی وائرل ہیں اور ان کی گرفتاری موضوعِ بحث بنی ہوئی ہے۔
صحافی مطیع اللہ جان نے ایکس پر لکھا 'ایڈووکیٹ ایمان مزاری اور ہادی علی چٹھہ کی گرفتاری انتہائی قابلِ مذمت ہے۔ اگر بار کے عہدیداران ایڈوکیٹ ایمان مزاری اور ایڈوکیٹ ہادی علی چٹھہ کو اپنی حفاظت میں بینچ اور انصاف تک رسائی نہیں دے سکے تو پھر وکلا برادری کے لیے یہ ایک بہت بڑا لمحہ فکریہ ہے۔'
صحافی ماریانا بابر نے ایکس پر لکھا 'عدلیہ پھر ناکام ہو گئی۔ اپنے ہی قوانین کو پامال کرتے ہوئے کوئی ایف آئی آر درج نہیں کی گئی۔'
خیال رہے چند روز قبل اسلام آباد ہائیکورٹ نے وکیل ایمان مزاری اور ان کے شوہر ہادی علی چھٹہ کے خلاف درج ایک مقدمے میں حفاظتی ضمانت منظور کرتے ہوئے اسلام آباد پولیس کو ملزمان کی گرفتاری سے روک دیا تھا۔
اسلام آباد ہائی کورٹ کے جج جسٹس اعظم خان نے اس مقدمے کی سماعت کی تھی۔ ملزمان کی طرف سے سینیٹر کامران مرتضیٰ عدالت میں پیش ہوئے اور انھوں نے دلائل دیے کہ ’پہلی مرتبہ کسی خاتون نے ضمانت کے حصول کے لیے پوری رات اسلام آباد ہائی کورٹ کے احاطے میں گزاری ہے۔‘
انھوں نے کہا کہ اگر اسلام آباد پولیس نے ان کے مؤکلین کے خلاف پہلے سے مقدمہ درج کر رکھا تھا تو انھیں چاہیے تھا کہ وہ انھیں پہلے ہی گرفتار کر لیتے۔ انھوں نے مزید کہا کہ اسلام آباد پولیس کے حکام کو اس مقدمے میں گرفتاری اسی وقت ہی کیوں یاد آئی جب متنازع ٹویٹ کے مقدمے میں اسلام آباد ہائی کورٹ نے متعلقہ عدالت کی طرف سے ایمان مزاری اور ان کے شوہر کے وارنٹ گرفتاری جاری کرنے کو کالعدم قرار دے دیا۔
انھوں نے اس درخواست کی سماعت کرنے والے جج کو مخاطب کرتے ہوئے کہا کہ عدالت کو یہ یقینی بنانا چاہیے کہ عدالت کے احاطے سے کسی کو گرفتار نہ کیا جائے۔
انھوں نے استدعا کی تھی کہ ان کے مؤکلین کو اس مقدمے میں حفاظتی ضمانت دی جائے اور پولیس کو یہ ہدایت کی جائے کہ اگر ان کے خلاف کوئی مقدمہ ہے تو جب تک وہ مقدمہ سامنے نہیں آتا اس وقت تک ان کے مؤکلین کو گرفتار نہ کیا جائے۔
جسٹس اعظم خان نے ریمارکس دیتے ہوئے کہا تھا کہ ان کے سامنے جو مقدمہ ہے وہ اسی کی حد تک ہی احکامات جاری کر سکتے ہیں۔
بعد ازاں عدالت نے ایمان مزاری اور ان کے شوہر کی دس ہزار روپے کے مچلکوں کے عوض حفاظتی ضمانت منظور کر لی تھی۔
سماعت کے دوران وکلا کی ایک قابل ذکر تعداد کمرۂ عدالت میں موجود تھی۔

### Article 252 ###
پاکستان میں حکومت کی جانب سے کالعدم تنظیموں کی کارروائیوں میں افغان عسکریت پسندوں کے ملوث ہونے کے دعوے تو سامنے آتے رہے ہیں لیکن اب دو کالعدم تنظیموں کے رہنماؤں نے اپنے جنگجوؤں کو ہدایات جاری کی ہیں کہ وہ اپنی کارروائیوں میں افغان شہریوں کو شامل نہ کریں۔
یہ ہدایات ایک آڈیو پیغام میں حافظ گُل بہادر اور ایک ویڈیو پیغام میں سربکف مہنمد نے اپنے پیروکاروں کو جاری کی ہیں۔
ان دونوں طالبان تنظیموں کے رہنماؤں کے بیانات تقریباً ایک ہفتے کے جاری ہوئے ہیں۔ پہلا بیان یکم جنوری کو حافظ گل بہادر جبکہ دوسرا پیغام چھ جنوری کو سر بکف مہمند کی جانب سے جاری کیا گیا تھا۔
حافظ گُل بہادر کالعدم ٹی ٹی پی کے اپنے گروہ کے سربراہ ہیں جبکہ سربکف مہمند جماعت الاحرار کے سربراہ ہونے کے ساتھ ساتھ کالعدم ٹی ٹی پی کا بھی حصہ ہیں۔
دونوں عسکریت پسند رہنماؤں نے پشتوں زبان میں اپنے پیغامات میں پہلے تو اپنے زندہ ہونے کے ثبوت پیش کیے اور ان ریکارڈنگز میں ان تاریخوں کا بھی ذکر کیا ہے جب یہ بیانات ریکارڈ کیے گئے۔
حافظ گل بہادر نے اپنا آڈیو پیغام وزیری زبان میں جاری کیا ہے۔ چونکہ حافظ گل بہادر گروپ کا کوئی میڈیا ونگ نہیں ہے اس لیے یہ پیغام ان کی جانب سے ان کے پیروکاروں کو بھیجا گیا ہے اور پھر ان لوگوں کے سوشل میڈیا پیجز پر شیئر کیا گیا ہے۔
دونوں عسکریت پسند شخصیات کی جانب سے یہ بیانات ایک ایسے وقت میں سامنے آئے ہیں جب گذشتہ مہینے افغان علما نے ایک مشترکہ اعلامیہ جاری کیا تھا، جس میں کہا گیا تھا کہ افغانستان کی سرزمین کسی دوسرے ملک کے خلاف استعمال نہ کی جائے۔
اس اعلامیے میں واضح کیا گیا تھا کہ جو بھی افغان سرزمین کا استعمال کر کے ملک سے باہر عسکری کارروائی کرے گا اسے ’باغی‘ تصور کیا جائے گا۔
پاکستان میں حکومتی عہدیداروں اور سکیورٹی حکام نے عسکریت پسندوں کے ساتھ جھڑپوں میں ہلاک ہونے افراد کی نشاندہی متعدد مرتبہ بطور افغان کی ہے اور دعویٰ کیا ہے کہ ہے پرتشدد کے واقعات کے لیے افغان سرزمین استعمال ہو رہی ہے۔
أفغان طالبان کی جانب سے متعدد مرتبہ ان الزامات کی تردید کی گئی ہے۔
اس معاملے پر پاکستان اور افغان طالبان کے درمیان کے جنگجوؤں کے درمیان متعدد جھڑپیں بھی ہوئی تھیں۔ دونوں کے درمیان جنگ بندی میں ترکی اور قطر نے مرکزی کردار ادا کیا تھا۔ تاہم اس کے بعد ہونے والے مذاکرات زیادہ کارگر ثابت نہیں ہو سکے۔
پاکستانی فوج کے ترجمان لیفٹیننٹ جنرل احمد شریف چودھری نے بھی اپنی ایک پریس کانفرنس میں 2025 کے دوران 10 بڑے دہشت گرد واقعات کا ذکر کرتے ہوئے کہا تھا کہ ان میں ملوث تمام عسکریت پسند أفغان شہری تھے جو مارے گئے۔
پاکستان میں مبصرین حافظ گُل بہارد اور سربکف مہمند کے بیانات کو ایک تبدیلی کے طور پر دیکھ رہے ہیں۔
حافظ گُل بہادر اور سربکف مہمند دونوں نے ہی اپنے جنگجوؤں کو ہدایات جاری کی ہیں کہ اپنے گروہوں میں غیر ملکی جنگجوؤں، خصوصاً أفغان شہریوں، کی بھرتیاں نہ کریں۔ کریں۔
اس خطے میں مسلح تنظیموں پر گہری نظر رکھنے والے تجزیہ کار احسان ٹیپو محسود نے بی بی سی کو بتایا کہ ’دیگر تنظیموں کے قائدین کے برعکس حافظ گُل بہادر ہمیشہ میڈیا سے دور رہے ہیں اور انھوں نے کبھی سوشل میڈیا پر کوئی بیان جاری نہیں کیا۔‘
پہلی مرتبہ ان کا بیان منظرِ عام آنے پر اپنے خیالات کا اظہار کرتے ہوئے احسان ٹیپو محسود کہتے ہیں کہ ’لگتا ہے اس تنظیم پر افغانستان میں حکام کی جانب سے دباؤ آیا ہے۔‘
حافظ گُل بہادر کی سوشل میڈیا سے دوری کا ایک ثبوت یہ بھی ہے کہ انھوں نے خود اپنے بیان میں اپنے پیروکاروں کو موبائل فون یا سوشل میڈیا کا استعمال کرنے سے منع کیا ہے۔
عسکریت پسندوں پر گہری نظر رکھنے والے ایک اور سینیئر تجزیہ کار فدا عدیل بھی اس بات سے متفق نظر آتے ہیں کہ عسکریت پسند گروہوں کے رہنماؤں کے تازی بیانات کے پیچھے گذشتہ مہینے افغانستان میں علما کی جانب سے جاری کیے گئے مشترکہ اعلامیے کا بھی کردار ہے۔
’افغان طالبان کے اندر ایک حصہ یہ سمجھتا ہے کہ ان پاکستانی عسکریت پسند گروہوں کی وجہ سے پاکستان اور افغانستان میں طالبان کے درمیان تناؤ آیا ہے۔‘
احسان ٹیپو محسود بھی سمجھتے ہیں کہ عسکریت پسند رہنماؤں کی جانب سے یہ بیانات اور ہدایات بڑی اہمیت کی حامل ہیں۔
انھوں نے کہا کہ کالعدم ’ٹی ٹی پی کے سربراہ نور ولی محسود بھی مختلف مواقعوں پر کہہ چکے ہیں کہ افغان جنگجو ان کی تنظیم میں شامل نہ ہوں بلکہ صرف دعا کریں۔‘
تجزیہ کار احسان ٹیپو محسود کے مطابق اگرچہ جماعت الاحرار ٹی ٹی پی کے ساتھ ہے لیکن وہ اپنے طور پر بھی کام کرتی ہے اور سربکف مہمند کے تازہ پیغام کی وجہ ’افغانستان میں طالبان کی طرف سے دی گئی ہدایت یا دباؤں بھی ہوسکتا ہے۔‘
’اس کا مقصد پاکستان اور افغانستان کے درمیان تعلقات کو بہتر کرنا ہوسکتا ہے۔‘
فدا عدیل بھی اس معاملے پر ایسی ہی رائے کا اظہار کرتے ہوئے نظر آتے ہیں۔
’شاید افغان طالبان (پاکستان مخالف گروہوں) کے خلاف کارروائی نہیں کرنا چاہتے یا پھر نہیں کر سکتے۔ پاکستانی مسلح تنظیموں کے خلاف انھوں نے اپنے علما کا سہارا لیا ہے۔‘
فدا عدیل نے مزید کہا کہ مذاکرات کے دوران پاکستان نے اپنے موقف بار بار دہرایا ہے کہ افغانستان کی سرزمین اس کے خلاف استعمال ہو رہی ہے۔
’افغانستان میں جو پاکستانی شدت پسند موجود ہیں ان پر دباؤ بھی بڑھا ہے اور اسے کم کرنے کے لیے ہی ان تنظیموں کے رہنماؤں کے بیانات سامنے آ رہے ہیں۔ اس کا مقصد پاکستان کی طرف سے افغان طالبان پر پڑنے والے دباؤ کو کم کرنا بھی ہے۔‘

### Article 253 ###
پہلی بات تو یہ ہے کہ بلھے شاہ جو کہ قصور میں 300 برس سے محوِ استراحت ہیں وہ انڈین ریاست اتراکھنڈ کے شہر مسوری میں 100 برس سے قائم  درگاہ بلھے شاہ میں کیا کر رہے تھے؟ کسی نہ کسی دن تو بھگتنا ہی تھا۔
چنانچہ چار روز پہلے اتراکھنڈ میں متحرک ہندو رکھشا دل کے ایک جھتے نے درگاہ  میں گھس کے توڑ پھوڑ کی اور رکھشا دل کے سربراہ پنکی چوہدری نے سینہ چوڑا کرتے ہوئے لکھا  کہ انڈیا ’دیوتاؤں کا استھان ہے، بلھے شاہ یہاں کیا کر رہا ہے۔ ہم نے اسے پاکستان بھجوا دیا ہے۔‘
مجھے یقین ہے کہ پنکی جی یا ان کے غصیلے لونڈوں  کو ککھ پتہ نہیں ہو گا کہ درگاہ توڑنے سے کوئی فائدہ نہیں کیونکہ ’بلھے شاہ اساں مرناں ناہیں گور پئا کوئی ہور‘۔۔
پولیس نے بظاہر توڑ پھوڑ کا مقدمہ درج  کر لیا۔ پولیس اور کیا کرے؟
بلھے شاہ کی جب قصور میں وفات ہوئی تب بھی مولویوں نے جنازہ پڑھانے سے انکار کر دیا تھا اور اب تین صدیوں بعد ہندو رکھشک ان کی شہریت طے کر رہے ہیں۔
اتراکھنڈ میں آستانہ بلھے شاہ کے ساتھ  جو کچھ  ہوا وہ ایک تسلسل ہے۔ اس  کے ڈانڈے دراصل فروری 2002 کی ریاست گجرات سے جا ملتے ہیں۔
تب گجرات میں مکھ منتری نریندر مودی کے ہوتے جو انسان دھرم کے نام پر قتل ہوئے سو ہوئے مگر اس جنونیت کی لپیٹ میں وہ بھی آ گئے جو سینکڑوں برس سے قبر میں پڑے تھے۔
ان میں  نمایاں ترین نام اردو شاعری کے ایک جدِ امجد ولی گجراتی ( وفات 1707) کا ہے۔ احمد آباد میں ان کے مزار کو باقاعدہ بلڈوزروں سے مٹایا گیا۔ دو ہفتے کے دنگوں میں گجرات کی 230 درگاہوں، مزارات اور مساجد کی شامت آئی۔
اس وقت جس طرح کے حالات اور دماغ چل رہے ہیں کچھ بعید نہیں کہ تلنگانہ ریاست کے دارلحکومت حیدرآباد کے قبرستان میر مومن میں 58 برس سے قیام پذیر خان صاحب بڑے غلام علی خان کی قبر پر بھی کسی جتھے کی نگاہ پڑ جائے اور سنگِ مزار پر جائے پیدائش قصور پڑھ کے اسے بھی توڑ تاڑ کے پاکستان بھجوانے کا اعلان ہو جائے۔
یہ محض انڈیا کا نہیں افغانستان تا بنگلہ دیش پورے خطے کا نفسیاتی مسئلہ ہے۔ بامیان میں گوتم بدھ کا مجسمہ توڑنے کا  خیال محمود غزنوی کو بھی نہیں سوجھا مگر ہزار برس بعد ملا عمر کو آ گیا۔ مشکل یہ ہے کہ مسئلہ صرف مسلمان بمقابلہ غیر مسلمان تک ہی محدود نہیں۔
مئی 2005 میں اسلام آباد میں بری امام کے مزار پر خودکش حملے میں 20 زائرین ہلاک اور 150 کے لگ بھگ زخمی ہوئے۔
پشتو کے عظیم شاعر رحمان بابا  کا انتقال 1711 عیسوی میں ہوا۔ وفات سے پہلے انھیں گماں تک نہ ہو گا  کہ 298 برس بعد (مارچ 2009) کوئی سرپھرا گروہ ان کی قبر بم سے اڑا دے گا۔
جولائی 2010 میں داتا دربار پر خودکش حملے میں 40 افراد ہلاک ہوئے۔ اکتوبر 2010 میں کراچی میں عبداللہ شاہ غازی کے مزار پر خودکش حملے میں آٹھ زائرین ہلاک اور 65 زخمی ہوئے۔ چند دن بعد پاکپتن میں بابا فرید گنج شکر کے مزار پر حملے میں چار افراد ہلاک اور 13زخمی ہوئے۔
فروری 2017 میں سیہون میں شہباز قلندر کا مزار نشانہ بنا۔ قبر کے قریب خودکش بمبار کی لپیٹ میں 70 سے زائد لوگ آ گئے اور عمارت کو بھی خاصا نقصان پہنچا۔
’میرے قبرستان میں تیری ماں کیسے دفن ہو سکتی ہے‘ جیسے روز کے المیے لے کر بیٹھ جاؤں تو شاید قصہ ہی ختم نہ ہو۔ مختصر یہ کہ ہمارے پرکھوں  نے جو تاریخی سفر ’مسلم پانی، ہندو پانی‘ کی تفریق سے شروع  کیا تھا وہ آج ’میرا قبرستان، تیرا قبرستان‘ تک پہنچ چکا ہے۔
فلم، میڈیا اور سوشل میڈیا استعمال کرتے ہوئے آج کے انڈیا کی سماجی رگوں میں مسلمان کی یہ تعریف اتاری جا رہی ہے کہ یا تو پاکستان سے کنکشن ہے، یا بنگلہ دیشی ہے یا پھر خاموش دہشت گرد ہے۔
جبکہ پاکستان بالخصوص پنجاب میں مقامی سکھ بھی ’یاتری‘ سمجھے جاتے ہیں اور ہندو بھی ’یہ ہم میں سے نہیں‘ کے عدسے سے دیکھے جاتے ہیں۔
ساڑھی پاکستانی اشرافیہ ( فاطمہ جناح، ناہید سکندر مرزا، بیگم نسیم اورنگ زیب، بیگم نصرت بھٹو وغیرہ)  کی وارڈ روب کا لازمی حصہ  تھی۔ نصف صدی میں بس اتنا ہوا ہے کہ کسی چھوٹے قصبے  کے بازار کو تو جانے دیجیے، لاہور کے کسی  بڑے شاپنگ مال میں بھی کوئی خاتون ساڑھی میں دکھائی دے جائے تو کوئی نہ کوئی ’حیرتیا‘ گھوم پھر کر پوچھ ہی بیٹھے گا کہ  آپ کو پاکستان کیسا لگا یا آپ پہلی بار لاہور آئی ہیں؟ امرتسر یا  دلی؟
کسی کے ذہن میں خیال تک نہیں آئے گا کہ یہ خاتون پاکستانی بھی ہو سکتی ہیں، کوئی بنگلہ دیشی مسلمان بھی ہو سکتی ہیں۔ اسے کہتے ہیں ذہن سازی۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
کچھ برس پہلے تک ٹیپو سلطان انڈیا اور پاکستان کے قومی ہیرو تھے۔ اب انھیں پاکستان میں ہی ہیرو مانا جاتا ہے۔ تقسیم سے پہلے بھگت سنگھ سانجھی ہندو مسلم سکھ  وراثت تھے۔ اب انڈیا میں ہی انھیں ہیرو کا درجہ حاصل ہے۔ حالانکہ وہ پیدا پاکستان (لائل پور) میں ہوئے اور پھانسی بھی پاکستان (لاہور) میں ہوئی۔
مہاراجہ رنجیت سنگھ گوجرانوالہ میں پیدا ہوئے اور لاہور میں آنکھیں موند لیں۔ پھر بھی کوئی جوشیلا شاہی قلعہ میں نصب گھڑ سوار رنجیت سنگھ  کے مجسمے کا بازو توڑ گیا۔ اسے کہتے ہیں ذہن سازی ۔
رہی پاکستانی کرسچین کمیونٹی۔ تو وقت کے ساتھ ساتھ ایسے کرسچینز کی تعداد کم ہو رہی ہے جو اپنے نام کے ساتھ ڈیوڈ یا مسیح وغیرہ  لگائیں۔ مثلاً میرا سکول فیلو انور مسیح اب معنی خیز نگاہوں سے بچنے کے لیے انور شیراز بھٹی ہو گیا ہے۔
کئی انڈین مسلمان بھی گھر سے باہر بتانے کے لیے سنگل نیوٹرل نام رکھنے کا چلن اپنا رہے ہیں۔ جیسے آزاد، درشن، سیما، زارا، ساحل، راجن وغیرہ۔ کچھ ریاستوں میں کاروباری بائیکاٹ کے سبب قدرت جنرل سٹور آکاش جنرل سٹور ہو گیا ہے۔ اس کا توڑ یہ نکالا گیا  کہ کمبھ کے پچھلے میلے میں مقامی انتظامیہ نے حکم جاری کیا کہ ہر دوکان پر مالک اپنا پورا نام  بھی لکھے تاکہ یاتریوں کے پاس اس دوکان سے سودا خریدنے یا نہ خریدنے کی چوائس ہو۔
کیا مغلوں نے بھی انڈیا ورش پر پانچ سو برس حکومت کی؟ آج یو پی، مدھیہ پردیش، گجرات، راجستھان یا ہریانہ کے کسی سکولی بچے سے پوچھیں گے تو وہ الٹا آپ سے پوچھ لے گا  کہ یہ مغل کیا ہوتے ہیں؟ اسے تو بس یہی پتہ ہے کہ بابر کی اولاد یا اورنگ زیب کی اولاد کسی کو کہنا گالی ہے۔
اور جب سرحد پار نصاب میں بھی یہ لکھا جائے گا کہ پاکستان تو اس وقت ہی وجود میں آ گیا تھا جب ہندوستان میں پہلا شخص مسلمان ہوا تھا تو پاکستانی اقلیتوں کو مشکوک ہونے اور بلھے شاہ کو اترا کھنڈ سے پاکستان بھیجنے کی گھوشنا  کون روک سکتا ہے؟
میرے بچپن میں اکثر ایسے فقیر بھی گلی سے گذرتے  تھے جنھوں نے کندھے پر ایک انسان نما شے بٹھائی ہوتی۔کھوپڑی چھوٹی سی اور دھڑ نارمل۔ اس مخلوق کو ’دولے شاہ کے چوہے‘ کہا جاتا تھا۔ انھیں پنجاب کے شہر گجرات سے لایا جاتا تھا۔
بعد میں سنا کہ یہ ظالمانہ رسم ختم ہو گئی ہے۔ شاید ترقی ہو گئی۔ اب کھوپڑی چھوٹی بنانے کی ضرورت ہی نہیں۔ ایک نارمل سائز دماغ کو ہی آسانی سے ڈیجیٹل اوزاروں کی مدد سے چھوٹا بنایا جا سکتا ہے اور سامنے سے پتہ بھی نہیں چلتا۔

### Article 254 ###
پاکستان کے صوبہ بلوچستان سے تعلق رکھنے والے سلطان محمد گولڈن نے ریورس ڈرائیو (یعنی پیچھے کی جانب گاڑی چلانا) اور ریورس جمپ کے دو عالمی ریکارڈز توڑنے کی کامیاب کوشش کی ہے۔
سلطان گولڈن نے 121 فٹ کی ریورس جمپ کی ہے جبکہ انھوں نے 57 سیکنڈز میں ایک میل کا فاصلہ ریورس گاڑی چلاتے ہوئے طے کیا۔
عالمی ریکارڈز توڑنے کی اس تقریب میں پاک ویلز سے منسلک سنیل منج بھی بطور گواہ (وٹنس) موجود تھے۔
بی بی سی سے بات کرتے ہوئے انھوں نے کہا کہ ’89 فٹ کی ریورس جمپ کا گنیز ورلڈ ریکارڈ 2014 میں امریکی شخص راب ریرڈک نے قائم کیا تھا، جبکہ سلطان گولڈن نے 121 فٹ کی ریورس جمپ کی ہے۔‘
انھوں نے کہا کہ گنیز ورلڈ ریکارڈ کی انتظامیہ کے ضوابط اور شرائط -- جیسا کہ زمین پر لینڈ ہونے کے بعد کار درست حالت میں تھی یا نہیں، گاڑی کون سی تھی اور اس میں کس نوعیت کی موڈیفیکیشنز (تبدیلیاں) کی گئی تھیں وغیرہ -- ہوتی ہیں، جن کے اوپر نئے ریکارڈز کو پرکھا جاتا ہے اور کامیابی کا اعلان کیا جاتا ہے۔
دوسرے ریکارڈ کے بارے میں بات کرتے ہوئے سنیل منج نے کہا کہ دوسرا ریکارڈ ریورس گاڑی چلاتے ہوئے ایک میل کا فاصلہ طے کرنے سے متعلق تھا، جس میں سلطان گولڈن نے 57 سیکنڈز میں یہ فاصلہ طے کیا ہے۔
یاد رہے ریورس ڈرائیو کا موجودہ ریکارڈ ایک منٹ 15 سیکنڈز کا ہے۔
سنیل منج کے مطابق ’فی الحال ہم کہہ سکتے ہیں کہ انھوں نے کامیابی کے ساتھ دونوں ریکارڈز توڑنے کی کامیاب کوشش کی ہے، گنیز ورلڈ ریکارڈز میں نام کے اندارج کے لیے ایک باقاعدہ طریقہ کار ہے جس کی بنیاد پر نئے ریکارڈز کو پرکھا جائے گا اور پھر کامیابی یا ناکامی کا اعلان کیا جائے گا۔‘
تاہم سلطان گولڈن کی جانب سے ان کامیاب کوششوں پر صدر پاکستان اور وزیر اعظم پاکستان سمیت متعدد اعلیٰ شخصیات نے انھیں خراج تحسین پیش کیا ہے جبکہ بلوچستان حکومت نے اُن کے لیے کیش انعام کا اعلان بھی کیا ہے۔
65 برس کے سلطان گولڈن ضلع پشین کے رہائشی ہیں مگر وہ گذشتہ 40 برس سے لاہور میں مقیم ہیں۔ انھوں نے سنیچر کے روز کوئٹہ میں ڈی ایچ اے کی مرکزی شاہراہ پر نئے ریکارڈز بنانے کی کوشش ہے۔
بی بی سی سے بات کرتے ہوئے سلطان گولڈن کا کہنا تھا کہ ’بچپن میں ہم کوئٹہ جا کر فلمیں دیکھتے تھے۔ انگلشں  فلموں میں سٹنٹ وغیرہ ہوتے تھے، جن کو دیکھ کر مجھے اُن کا شوق ہوا۔ میں نے ابتدا موٹر سائیکل سے کی اور جب اس پر پریکٹس ہو گئی تو گاڑی سے ریورس جمپ اور ریورس سپیڈ میں مہارت حاصل کی اور آخِر کار دو ریکارڈز بنا کر اپنا نام گنیز بک آف ورلڈ ریکارڈ میں شامل کروانے کا خواب پورا کیا۔‘
وہ اپنی ان کامیابیوں کو پاکستان کی جیت اور اعزاز سمجھتے ہیں۔
اس مہارت میں آپ کا استاد کون ہے؟ اس سوال کے جواب میں سلطان گولڈن نے بی بی سی کو بتایا کہ ’میرا کوئی استاد نہیں ہے بلکہ اپنے بچپن کے شوق کی وجہ سے میں نے خود اس میں مہارت حاصل کی۔‘
انھوں نے دعویٰ کیا کہ انھوں نے سنہ 1994 سب سے پہلے ریورس کار جمپ میں فیصل آباد میں ریکارڈ بنایا مگر اس وقت حکومت نے اُن کے ریکارڈ کو گنیز بک ورلڈ ریکارڈ کی انتظامیہ کو نہیں بھیجا۔
سلطان گولڈن نے بتایا کہ وہ گذشتہ کئی برسوں سے تبلیغ کے کام میں شمولیت اختیار کر رہے تھے اور اس حوالے سے اُن کے خدشات تھے کہ آیا ان کا شوق جائز ہے یا نہیں۔ وہ بتاتے ہیں کہ اس کے بعد انھوں نے فتویٰ لیا کہ یہ کام جائز ہے اور دوبارہ اپنے شوق کی تکمیل کی ٹھانی۔
سلطان گولڈن کا کہنا ہے کہ امریکی شہری کی جانب 89 فٹ کا لانگ جمپ کے ریکارڈ کو کافی لوگ توڑنے کی کوشش کر رہے تھے۔
یاد رہے کہ سلطان گولڈن نے ریکارڈ توڑنے کی یہ کوشش کسی باقاعدہ ٹریک کے بجائے ڈی ایچ اے کوئٹہ کی مین روڈ پر کی ہے۔
ان ریکارڈز کو بنانے کے لیے انھوں نے جو پریکٹس کی اس پر بات کرتے ہوئے سلطان گولڈن نے کہا کہ اُن کی پریکٹس تو کافی عرصے سے جاری تھی مگر آخری دو دن میں اُن کی جانب سے کی گئی مشق میں اُن کی ریورس سپیڈ ایک منٹ پانچ سیکنڈ تھی تاہم جس روز انھیں اس کا عملی مظاہرہ کرنا تھا اس روز وہ اس دوانیے کو کم کر کے 57 سیکنڈ کرنے میں کامیاب رہے۔
انھوں نے کہا کہ گنیز ورلڈ ریکارڈ والے ہر چیز کا ثبوت مانگتے ہیں اور ان کی جانب سے ریورس سپیڈ کا مظاہرہ بغیر ’سیفٹی کٹ‘ اور بغیر موڈیفیکیشن کے کیا گیا کیونکہ یہی گنیز کی شرائط میں سے ایک ہے جبکہ ریورس جمپ میں موڈیفیکیشن کی جا سکتی ہے۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
ایک سوال کے جواب میں سلطان گولڈن نے بتایا کہ ’بچپن میں والد صاحب نے کبھی حوصلہ افزائی نہیں کی بلکہ وہ منع کرتے تھے کیونکہ اس میں نقصان کا اندیشہ رہتا ہے اور چوٹ لگ سکتی ہے۔ اس وقت جب پریکٹس کر کے آتا تو زخمی ہوتا تھا مگر پھر میں والد کے سامنے بہانہ بنا دیتا تھا۔
تاہم وہ کہتے ہیں کہ ’پھر آہستہ آہستہ ہاتھ صاف ہوتا گیا۔ اور پھر پشین میں پہلی کار جمپ کی، جو غالباً 1982 یا 1983 کی بات ہے۔ اس کے بعد میں نے کافی جگہ فیسٹیول میں اس فن کا مظاہرہ کیا۔‘
وہ کہتے ہیں کہ ’جن گاڑیوں کو ہم جمپ کے لیے استعمال کر رہے ہیں وہ عام گاڑیاں ہیں جن کو ہم موڈیفائی کرتے ہیں ورنہ دنیا میں جو گاڑیاں اس کام کے لیے استعمال ہوتی ہیں اُن کی قیمت ہی 20 سے 25 کروڑ ہے۔‘
ان کے مطابق جو مہارت وہ دکھا رہے ہیں وہ سٹنٹ نہیں، بلکہ  موٹر سپورٹس ہے۔ ’سٹنٹ فلموں میں ہوتا ہے جبکہ  یہ حقیقی سپورٹس ہے۔ اگر گنیز بک میں آپ دیکھیں تو یہ آٹو سپورٹس کے کیٹگری میں آتا ہے۔‘
اپنے آئندہ کے ارادوں پر بات کرتے ہوئے انھوں نے کہا کہ ’میں کار کو آگ لگا کر جمپ کروں گا، جو دنیا میں آج تک کسی نے نہیں کیا۔‘

### Article 255 ###
صوبہ پنجاب کے ضلع کوٹ ادو میں گذشتہ دنوں ایک پولیس مقابلے کے دوران ’اپنے ہی ساتھیوں‘ کی فائرنگ سے ہلاک ہونے والے چار مبینہ اغواکاروں کے اہلخانہ نے حکام سے مطالبہ کیا ہے کہ ا س معاملے کی غیرجانبدارانہ تحقیقات کروائی جائیں اور ذمہ دار افسران کے خلاف کارروائی کی جائے۔
اہلخانہ کی جانب سے وزیر اعظم شہباز شریف اور وزیر اعلیٰ پنجاب مریم نواز کو بھیجی گئی درخواستوں میں پولیس پر ’جعلی، فرضی اور خود ساختہ‘ مقابلہ کرنے کا الزام عائد کیا گیا تاہم متعلقہ پولیس حکام کا دعویٰ ہے کہ چاروں ملزمان نہ صرف اغوا برائے تاوان کی واردات میں ملوث تھے بلکہ انھیں تفتیش کے انتہائی جدید ذرائع استعمال کرتے ہوئے ٹریک کیا گیا۔
پولیس نے یہ الزام بھی عائد کیا ہے کہ سامنے آنے والے شواہد ظاہر کرتے ہیں کہ ملزمان ’کالعدم تنظیموں سے رابطے میں تھے۔‘
یاد رہے کہ ہلاک ہونے والے ملزمان میں ایک 15 سالہ لڑکا بھی شامل ہے جبکہ یہ تمام چاروں ملزمان آپس میں قریبی رشتہ دار تھے۔
اس معاملے کی ابتدا رواں ماہ 15 نومبر کو اُس وقت ہوئی جب چار نامعلوم مسلح ملزمان ضلع کوٹ ادو میں تھانہ سرور شہید کے علاقے سے ایک شخص کو اسلحے کی نوک پر اغوا کر کے لے گئے۔
یہ کیس جلد ہی پاکستان کے سوشل میڈیا پر زیر بحث آیا کیونکہ مغوی شخص جنوبی پنجاب سے تعلق رکھنے والے یوٹیوبر ’ویلا منڈا‘، جن کے یوٹیوب پر 15 لاکھ سے زائد فالوورز ہیں، کے والد تھے۔
یوٹیوبر نے سوشل میڈیا پر حکام سے اپنے والد کی رہائی کا مطالبہ کیا اور مبینہ اغواکاروں سے بھی اپیل کی کہ وہ اُن کے والد کو نقصان نہ پہنچائیں۔
پولیس نے اس واقعے کا مقدمہ 16 نومبر کو مغوی کے بیٹے کی مدعیت میں درج کیا۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
ایف آئی آر کے مطابق مدعی مقدمہ نے پولیس کو بتایا وہ اپنے والد (مغوی) اور دیگر افراد کے ساتھ اپنے ڈیرے پر موجود تھے جب اچانک ایک موٹر سائیکل پر چار نامعلوم ملزماں وہاں پہنچے۔ ایف آئی آر کے مطابق ملزمان نے اس موقع پر ہوائی فائر کیے اور وہاں موجود تمام افراد کے موبائل فون اپنے قبضے میں لے لیے اور انھیں ایک کمرے میں بند کر دیا۔
درج مقدمہ میں کہا گیا ہے کہ اس موقع پر دو ملزمان مغوی کو گن پوائنٹ پر گھر کے اندر لے گئے اور اُن سے اُن کی گاڑی کی چابی طلب کی تاہم چابی نہ ملنے کے بعد ایک ملزم نے مغوی کا موٹرسائیکل سٹارٹ کیا اور چاروں ملزمان اسلحہ کے زور پر انھیں ساتھ بٹھا کر فرار ہو گئے۔
مغوی کے بیٹے نے پولیس سے اپنے والد کی جلد از جلد بازیابی کی استدعا کی۔
ڈسڑکٹ پولیس آفیسر مظفر گڑھ و کوٹ ادو غصنفر شاہ نے بی بی سی کو بتایا کہ ’یہ ایک سنگین واردات تھی جس کے بعد ملزمان نے لواحقین سے رابطہ کیا اور پانچ کروڑ روپے تاوان طلب کیا۔‘
ڈی پی او کے مطابق اس علاقے میں طویل عرصے سے اغوا برائے تاوان کی واردات نہیں ہوئی تھی چنانچہ خدشہ تھا کہ ملزماں مغوی کو نزدیک واقع کچے کے علاقے یا کسی دوسرے صوبے نہ لے جائیں، جس کے لیے فی الفور حفاظتی اقدامات کیے گئے اور ملزمان تک پہنچنے کے لیے جدید ترین تفتیشی ذرائع کو استعمال کرنے کا فیصلہ کیا گیا۔
اغوا کی اس کارروائی کے پانچ روز بعد یعنی 20 نومبر کو پولیس کی جانب سے اعلان کیا گیا کہ مغوی بازیاب ہو چکے ہیں جبکہ چار مبینہ اغوا کار پولیس سے ہوئی مڈبھیڑ کے دوران ’اپنے ہی ساتھیوں‘ کی فائرنگ سے ہلاک ہو گئے ہیں۔
چاروں ملزماں کی ہلاکت کا مقدمہ ایس ایچ او تھانہ صدر سرور شہید کی مدعیت میں 20 نومبر کو درج کیا گیا۔
درج مقدمہ میں دعوی کیا گیا کہ ’مخبر نے اطلاع دی کہ اغوا میں ملوث ملزمان مغوی کی رہائی کے عوض جزوی رقم موصول کر کے مغوی کو کسی اور جگہ منتقل کر رہے ہیں۔‘
ایف آئی آر کے مطابق یہ اطلاع موصول ہونے پر پولیس اہلکار ٹی پی لنک کنال کی طرف روانہ ہو گئے۔
ایف آئی آر کے مطابق پُل دیوان کے قریب پولیس اہلکاروں کو چار موٹر سائیکلوں پر سوار نو افراد آتے نظر آئے جنھیں ’مشکوک جان کر‘ رُکنے کا اشارہ کیا گیا تاہم انھوں نے رُکنے کے بجائے پولیس پر فائرنگ شروع کر دی جس سے پولیس کی سرکاری گاڑی کی ونڈ سکرین چھلنی ہو گی۔
ایف آئی آر کے مطابق یہ موٹرسائیکل سوار مغوی کو چھوڑ کر فائرنگ کرتے ہوئے فرار ہو گئے اور انھوں نے ریت کے ٹیلوں اور جھاڑیوں کی اوٹ لے کر پولیس پر فائرنگ شروع کر دی جس پر پولیس نے اپنے دفاع میں اِکا دُکا فائر کیے اور اسی دوران چار میں سے دو موٹر سائیکلوں پر سوار چار ملزمان موقع سے فرار ہو گئے۔
ایف آئی آر میں دعویٰ کیا گیا ہے فائرنگ رُکنے پر معلوم ہوا کہ ریت کے ٹیلوں میں چار ملزمان کی لاشیں اور دو موٹر سائیکل پڑے ہوئے تھے جن کی بعدازاں شناخت نوید، محمد سلیم، محمد جمشید اور محمد مبشر کے طور پر ہوئی جو کہ بیٹ علیانی (تونسہ شریف) کے رہائشی ہیں۔
ایف آئی آر میں دعویٰ کیا گیا کہ ہلاک ہونے والے ملزمان کے قریب سے 30 لاکھ تاوان کی جزوی رقم کے علاوہ بھاری اسلحہ بھی برآمد ہوا۔
تاہم ان چاروں افراد کے لواحقین نے پولیس کی جانب سے مقدمے میں فراہم کردہ تفصیلات کو یکسر مسترد کیا ہے۔ اہلخانہ کا دعویٰ ہے کہ چاروں افراد، جن میں ایک 15 سالہ لڑکا بھی شامل ہے، کا نہ تو ماضی کا کوئی کریمنل ریکارڈ ہے اور ہی وہ کسی غیرقانونی سرگرمی میں ملوث تھے۔ اہلخانہ کے مطابق پولیس کی جانب سے واقعات سے متعلق جو تفصیلات فراہم کی گئی ہیں وہ بھی متضاد ہیں۔
تاہم پولیس ان دعوؤں کی تردید کرتی ہے۔
ڈسٹرکٹ پولیس آفیسر کوٹ ادو غصنفر شاہ نے بی بی سی کو بتایا کہ جیسے ہی یہ کیس پولیس کے نوٹس میں آیا تو فوری طور پر جدید ترین ذرائع استعمال کرتے ہوئے ملزماں کا تعاقب شروع کر دیا گیا تھا۔
انھوں نے کہا کہ اغوا کی واردات کے دوران ملزمان ڈیرے پر موجود افراد سے تین موبائل فون بھی اپنے ساتھ لے کر گئے تھے اور اغوا کے بعد ملزمان اہلخانہ سے رابطے قائم کرتے اور ان سے تاوان کی رقم طلب کرتے جس کے لیے وہ اپنے وائس نوٹ بھی بھیجتے تھے۔
انھوں نے کہا کہ تفتیش کے دوران یہ بات سامنے آئی کہ ملزمان نے واردات سے قبل ریکی کی تھی جس کی سی سی ٹی وی فوٹیج بھی پولیس کو مل چکی تھی جبکہ موقع واردات کی سی سی ٹی وی فوٹیج بھی پولیس کے پاس موجود تھی۔
غصنفر شاہ کا کہنا تھا کہ دستیاب شواہد جیسا کہ وائس نوٹس اور تاوان کی غرض سے کی گئی فون کالز کا تجزیہ کیا گیا، سارا متعلقہ ڈیٹا اکھٹا کیا گیا جس کے بعد لوکیشن ٹریک کرنے کے کام کا آغاز ہوا۔
انھوں نے کہا کہ ’یہ سارا کام کوئی آسان نہیں تھا، ہماری ٹیم نے دن رات کام کیا اور اس دوران حساس اداروں اور متعلقہ حکومتی اداروں کی بھی خدمات حاصل کی گئیں۔‘
ڈی پی او نے کہا کہ ’ہمیں ایک ہی خدشہ تھا کہ ملزم مغوی کو لے کر فرار نہ ہو جائیں اور اگر ایسا ہوتا اور یہ واردات کامیاب ہو جاتی تو پھر علاقے میں اس طرح کی وارداتیں شروع ہونے کا خدشہ بھی موجود تھا۔ جس وجہ سے ساری پولیس حساس تھی اور اس کا نتیجہ یہ نکلا کہ ہم 20 نومبر کو اس نتیجے پر پہنچے کہ ملزمان ضلع کوٹ ادو کے دریائی علاقے میں ہو سکتے ہیں۔‘
غضنفر شاہ کا کہنا تھا کہ ’پولیس پارٹی نے انتہائی احتیاط سے چھاپہ مارا۔ ہم مغوی کو بغیر کسی نقصان کے برآمد کرنا اور ملزماں کو گرفتار کرنا چاہتے تھے مگر چونکہ یہ ملزماں بہت تربیت یافتہ تھے تو انھوں نے پولیس کو دیکھتے ہی فائرنگ شروع کر دی۔ پولیس نے اپنے دفاع میں فائرنگ کی اور جب یہ سلسلہ تھما تو جس جگہ پر انھوں نے پناہ لی ہوئی تھی وہاں پر چار ملزمان کی لاشیں پڑی تھیں۔‘
ڈی پی او نے دعویٰ کیا کہ چاروں ملزمان فرار ہونے والے اپنے چار ساتھیوں کی فائرنگ سے ہلاک ہوئے ہیں جبکہ بعدازاں پولیس کو ناصرف ملزمان کے موبائل فون بلکہ ہینڈ گرینڈ بھی ملے۔ ’ہینڈ گرینڈ کوئی عام ملزم استعمال نہیں کر سکتا اور دیگر جدید اسلحہ بھی ملزمان کے ٹھکانے سے برآمد ہوا۔‘
ان کا کہنا تھا کہ ابھی اس کی تفتیش اعلیٰ سطح پر جاری ہے اور جلد ہی فرار ہونے والے دیگر ملزمان کو گرفتار کر لیا جائے گا۔
غصنفر شاہ کا کہنا تھا کہ ’چونکا دینے والی بات یہ ہے کہ ان چاروں ملزمان کے موبائل فونز سے ہمیں ابتدائی طور پر ایسے شواہد دستیاب ہوئے ہیں جن سے پتا چلتا ہے کہ ان ملزمان کے کالعدم تنظیموں سے رابطے تھے اور اب اس پہلو پر بھی تفتیش ہو رہی ہے۔‘
انھوں نے مزید بتایا کہ ملزمان نے مغوی کو پانچ روز تک اپنی تحویل میں رکھا۔ ’پہلے دن تو کھانا پینا نہیں دیا گیا مگر ظاہر ہے کہ ملزماں کو مغوی سے تاوان چاہیے تھا اور اس کو زندہ رکھنا ضروری تھا، جس کے بعد وہ ان کو کھانا پینا بھی دیتے رہے اور سونے کی جگہ تو تکلیف دہ تھی، مگر یہ خیریت رہی کہ مغوی بالکل محفوظ ہیں اور اس وقت صدمے کی کفیت میں ہیں۔‘
دوسری جانب ہلاک ہونے والے چاروں افراد کے اہلخانہ پولیس کے دعوؤں کی تردید کرتے ہیں۔
ہلاک ہونے والوں کا تعلق ضلع ڈیرہ غازی خان اور کوٹ ادو کے سرحدی گاون بیٹ  علیانی تونسہ سے ہے اور اُن کی تدفین اُن کے آبائی علاقے میں ہی کی گئی ہے۔ لواحقین کے مطابق چاروں ملزمان رشتہ دار ہیں اور آپس میں چچا زاد اور خالہ زاد بھائی ہیں۔
ہلاک ہونے والوں کے  قریبی عزیز غلام مرتضی نے بی بی سی سے بات کرتے ہوئے دعویٰ کیا کہ مبینہ پولیس مقابلے کے دوسرے روز انھیں فون کر کے کہا گیا کہ چاروں ملزمان پولیس مقابلے میں ہلاک ہو گئے ہیں اور یہ کہ اُن کی لاشیں لے جائیں۔
غلام مرتضی نے دعویٰ کیا کہ یہ چاروں بے گناہ ہیں اور اس معاملے کی عدالتی تحقیقات ہونی چاہییں۔
لواحقین نے عدالتی اور قانونی کاروائی کے لیے یاسین علی لغاری ایڈووکیٹ کی خدمات حاصل کی ہیں۔ یاسین علی لغاری ایڈووکیٹ نے کہا ہے کہ انھوں نے اعلیٰ حکام کو واقعے کی تفتیش کے لیے درخواستیں ارسال کر دی ہیں اور جلد ہی اس معاملے عدالتی کارروائی بھی شروع کی جائے گی۔
غلام مرتضی نے بتایا کہ ’یہ چاروں آپس میں کزن اور ایک ہی علاقے کے رہنے والے ہیں۔ 25 سالہ نوید شادی شدہ  ہیں جبکہ مبشر کی عمر 15 سال تھی اور یہ دونوں آپس میں خالہ زاد بھائی ہیں۔ اسی طرح جمشید اور سلیم کی عمریں بھی 20 سال کے لگ بھگ تھیں اور یہ دونوں آپس میں چچا زاد بھائی ہیں۔‘
غلام مرتضی کا کہنا تھا جمشید نے گریجویشن کی تھی اور وہ کمپیوٹر کے کام سے منسلک تھے جبکہ باقی تینوں رشتہ دار زیادہ پڑھے لکھے نہیں تھے اور محنت مزدوری کرتے تھے۔
انھوں نے دعویٰ کیا کہ ’یہ ناممکن ہے کہ یہ چاروں اس طرح کی کوئی واردات کریں۔ ان چاروں کے خاندانوں میں بھی کبھی کسی فرد پر ایف آئی آر نہیں ہوئی جبکہ ان چاروں کا بھی ماضی کا کوئی کریمنل ریکارڈ نہیں۔ یہ چاروں ہمارے سامنے پلے بڑے ہیں، ہم نے انھیں کبھی کسی غلط کام میں ملوث نہیں دیکھا۔‘
محمد جمال ہلاک ہونے والے دو ملزمان کے چچا ہیں جنھوں نے وزیر اعلیٰ پنجاب اور دیگر اعلیٰ افسران کو ایک درخواست دی ہے جس میں دعویٰ کیا گیا ہے کہ پولیس کی جانب سے درج کردہ ایف آئی آر میں تضاد موجود ہے اور اس میں کوئی خاص وضاحت بھی موجود نہیں۔
اُن کا درخواست میں الزام ہے کہ چونکہ اس واقعے میں مغوی کے بیٹے معروف یوٹیوبر ہیں، اسی لیے پولیس نے سوشل میڈیا کے دباؤ کے تحت ان کے دو بھتیجوں کو اور دو دیگر رشتہ داروں کو رات کی تاریکی میں فرضی مقابلہ بتا کر ہلاک کیا۔
محمد جمال نے درخواست میں استدعا کی ہے کہ اس کی اعلیٰ سطح پر انکوائری کروا کر واقعہ کے مرتکب پولیس افسران کو سزا دی جائے۔
تاہم ڈسڑکٹ پولیس آفسر غصنفر شاہ نے لواحقین کے تمام دعوؤں کو مسترد کرتے ہوئے کہا ہے کہ چاروں افراد انتہائی خطرناک ملزمان تھے اور پولیس کے پاس اس واقعے سے متعلق تمام تر ٹھوس شواہد موجود ہیں۔
انھوں نے کہا کہ اس کیس میں تفتیش تاحال جاری ہے کیونکہ چند ملزمان مفرور ہیں تاہم اگر لواحقین کو شبہ ہے تو اُن کے کہنے پر تفتیش ہو سکتی ہے۔

### Article 256 ###
سری لنکا اور انڈیا میں ہونے والا ورلڈ اپنے آغاز سے پہلے ہی متنازع ہو گیا ہے۔ بنگلہ دیش کپ سے باہر ہے اور پاکستان نے یہ کہہ کر انڈیا کے ساتھ کھیلنے سے انکار کر دیا ہے کہ بنگلہ دیش کے ساتھ ٹھیک سلوک نہیں کیا جا رہا۔
انڈیا پاکستان میچ کو کروڑوں لوگ دیکھتے ہیں۔ ایسے میں پاکستان کا انڈیا کے ساتھ پہلا میچ نہ کھیلنے کا فیصلہ کرکٹ شائقین اور خود کرکٹ کے لیے بڑا دھچکہ ہے۔
میزبان: عالیہ نازکی
پروڈیوسر: عارف شمیم
وژول پروڈیوسر: احسن محمود یونس

### Article 257 ###
پاکستان کے بالائی علاقوں میں بارش اور برفباری کی اطلاعات کے بیچ صوبہ خیبر پختونخوا اور بلوچستان میں چند ایسے گرم مرطوب مقامات پر بھی ہلکی برفباری ہوئی ہے جہاں عموماً موسم سرما میں برفباری نہیں ہوتی یا یہ عمل طویل عرصے بعد دیکھنے کو ملا ہے۔
غیرمتوقع برفباری سے متاثرہ خیبرپختونخوا کے علاقوں میں جنڈولہ (ضلع ٹانک) اور صدہ (ضلع کرم) شامل ہیں جبکہ بلوچستان میں خاران اور نوشکی جیسے اضلاع کے بعض مقامات پر بھی برسوں بعد برفباری ہوئی ہے۔ ماہرین موسمیات کا کہنا ہے کہ اس غیر متوقع برفباری کی بڑی وجہ موسمیاتی تبدیلی ہے۔
پاکستان میں محکمہ موسمیات کے مطابق ملک میں اب تک سب سے زیادہ برفباری مالم جبہ (38 انچ) میں ہوئی۔ وادی کالام میں اب تک 30 انچ، چترال میں 16 انچ اور پاڑا چنار میں 15 انچ برفباری ریکارڈ کی گئی ہے۔ اسی طرح صوبہ پنجاب کے سیاحتی مقام مری میں اب تک ساڑھے 11 انچ برف پڑ چکی ہے جس کے بعد مری جانے والے تمام راستے سیاحوں کے لیے بند کر دیے گئے ہیں۔
محکمہ موسمیات کے مطابق صوبہ بلوچستان کے علاقوں قلات اور کوئٹہ میں بھی بالترتیب 1.6 اور 1.5 انچ برفباری ہوئی ہے۔
یاد رہے کہ اقوام متحدہ کی ایک رپورٹ میں پیش گوئی کی گئی تھی کہ پاکستان کو رواں برس دہائیوں کے بعد اپنے سخت ترین سرد موسم کا سامنا رہے گا اور اس کی بنیادی وجہ ’لانینا‘ نامی موسمیاتی پیٹرن کو قرار دیا گیا تھا۔
پاکستان میں گذشتہ مون سون سیلاب کے حوالے سے بین الایجنسی کوآرڈینیشن گروپ اور شراکت دار اداروں کی جانب سے مرتب کردہ رپورٹ کے مطابق، لانینا کے باعث پاکستان میں معمول سے زیادہ سرد موسم متوقع ہے۔
ماہرین کا کہنا ہے کہ اس غیر معمولی سردی سے وہ گھرانے سب سے زیادہ متاثر ہوں گے جو گذشتہ سال سیلاب سے پہلے ہی مشکلات کا شکار ہیں، خصوصاً خیبر پختونخوا اور گلگت بلتستان کے پہاڑی علاقے، جہاں پہلے ہی محدود وسائل کے ساتھ زندگی گزارنے والے خاندانوں کے لیے سردیوں کا مقابلہ مزید دشوار ہو سکتا ہے۔
خیبر پختونخوا کے جنوبی ضلع ٹانک کے قریب نیم قبائلی علاقے جنڈولہ میں برفباری کی ابتدا جمعرات کی دوپہر کو ہوئی اور یہ سلسلہ گذشتہ رات کو بھی جاری رہا۔ جنڈولہ سے تعلق رکھنے والے انسانی حقوق کے کارکن پتو لالہ نے بی بی سی اُردو کو بتایا کہ جنڈولہ میں حیران کن طور پر کل دوپہر کو برف گرنے کا سلسلہ شروع ہوا۔ انھوں نے کہا کہ انھوں نے ’کبھی اپنی زندگی میں اس علاقے میں برفباری ہوتی نہیں دیکھی تھی اور کل جو کچھ ہوا وہ حسین اتفاق تھا۔‘
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
پتو لالہ کے مطابق ’جیسے ہی برفباری کا آغاز ہوا تو مقامی لوگوں نے اس پر خوشی کا اظہار کیا۔‘ یاد رہے کہ جنڈولہ کا علاقہ ٹانک اور جنوبی وزیرستان کی سرحد پر واقع ہے۔
ڈپٹی کمشنر ٹانک نے بی بی سی کو بتایا کہ ’جنڈولہ سب ڈویژن میں برف پڑی ہے، لیکن یہ بہت زیادہ نہیں ہے۔‘ اس سوال کے جواب میں کہ کیا ان کی اطلاعات کے مطابق ماضی میں اس علاقے میں کبھی برفباری ہوئی؟ ڈپٹی کمشنر ٹانک نے کہا کہ ’مقامی لوگوں کا کہنا ہے کہ اُن کی یادداشت میں ایسی کوئی بات نہیں کہ اِس علاقے میں کبھی برف پڑی ہو۔‘
انھوں نے کہا کہ ’یہ ایک پہاڑی علاقہ ہے جو وزیرستان کی سرحد کے ساتھ واقع ہے۔‘
دوسری جانب ضلع کرم میں صدہ  اور اس کے قرب و جوار کے علاقوں میں بھی برفباری ہوئی ہے۔ صدہ ہسپتال میں موجود ڈاکٹر رحیم نے دعویٰ کیا کہ اس علاقے میں آخری برفباری 2016 کے موسم سرما میں ہوئی تھی۔ ’2019 میں بھی تھوڑی سے برف پڑی لیکن کل رات سے یہاں کافی برفباری ہوئی ہے۔‘
یاد رہے کہ سینٹرل کرم میں مجوزہ فوجی آپریشن کے وجہ سے نقل مکانی کرنے والے کچھ متاثرین بھی صدہ میں رہائش اختیار کیے ہوئے ہیں جو اس صورتحال کے باعث بُری طرح متاثر ہوئے ہیں۔
اس کے ساتھ ساتھ ضلع خیبر کے علاقے لنڈی کوتل میں برفباری ہوئی ہے۔ مقامی صحافی ہجرت علی نے بی بی سی کو بتایا کہ ’چند سال پہلے خیبر کے بالائی علاقوں میں برفباری ہوئی تھی لیکن اس مرتبہ فرق یہ ہے کہ لنڈی کوتل شہر میں بھی برفباری ہوئی ہے۔‘
محکمہ موسمیات خیبر پختونخوا کے سربراہ ڈاکٹر محمد فہیم نے بتایا کہ ’لنڈی کوتل میں دہائیوں بعد پہلی بار تھوڑی بہت برفباری سنہ 2022 میں ہوئی تھی۔‘ انھوں نے بتایا کہ ’لنڈی کوتل میں سنہ 2022 میں جو برف باری ہوئی تھی اس کے بارے میں مقامی بزرگ شہریوں کا کہنا تھا کہ اُن کی یاداشت کے مطابق یہ برف باری لگ بھگ 50 سال کے بعد ہوئی تھی۔‘
محکمہ موسمیات خیبر پختونخوا کے سربراہ ڈاکٹر محمد فہیم نے بی بی سی سے بات کرتے ہوئے کہا کہ ’ماضی میں پاکستان کے بالائی علاقوں میں برفباری کا سلسلہ نومبر کے مہینے میں شروع ہو جاتا تھا اور یہ سلسلہ دسمبر میں عروج پر پہنچتا تھا لیکن اب گذشتہ چند برسوں سے نومبر اور دسمبر کے بجائے بالائی علاقوں میں برفباری جنوری کے مہینے میں شروع ہوتی ہے۔‘
یاد رہے کہ گذشتہ سال چترال میں اپریل میں بھی برفباری ہوئی تھی۔
جب ڈاکٹر فہیم سے پوچھا گیا کہ خیبر پختونخوا کے علاقے جنڈولہ میں برف کا پڑنا کتنا غیر معمولی ہے تو انھوں نے کہا کہ ’بنیادی طور پر بعض اوقات ایسا سسٹم تخلیق ہو جاتا ہے جو اولوں کی شکل میں ہوتا ہے لیکن اُن ساخت انتہائی نرم ہوتی ہے اور یہ برفباری جیسی محسوس ہو سکتی ہے۔‘
انھوں نے کہا یہ غیرمتوقع موسمیاتی پیٹرن بنیادی طور پر دنیا بھر میں پیش آنے والی موسمیاتی تبدیلیوں کی کڑی ہے۔
اسی طرح بلوچستان کے بعض ایسے علاقوں میں بھی گذشتہ روز برفباری ہوئی جن کا شمار گرم علاقوں میں ہوتا ہے اور ان میں نوشکی کے ریگستان کا علاقہ بھی شامل ہے۔
نوشکی سے تعلق رکھنے والے صاحب خان مینگل نے بتایا کہ ڈاک نامی علاقے میں نوشکی کے دیگر علاقوں کی نسبت زیادہ برفباری ہوئی۔ انھوں نے دعویٰ کیا کہ اس علاقے میں آخری بار برفباری 20 سال قبل ہوئی تھی۔
نوشکی شہر کے شمال اور شمال مغرب کا علاقہ ریگستان پر مشتمل ہے اور گزشتہ روز ہونے والی برفباری کی وجہ سے ریگستانی علاقوں نے بھی برف کی چادر اوڑھ لی ہے۔
نوشکی شہر کے مشرق میں واقع کیشنگی سے تعلق رکھنے والے ٹیچر محمد اکرم مینگل نے بتایا کہ نوشکی شہر اور اس کے مشرقی علاقوں میں سنہ 2017 کے بعد برف پڑی ہے۔
محکمہ موسمیات پاکستان کے چیف میٹرولوجسٹ ڈاکٹر ظہیر احمد بابر نے بتایا کہ ’گزشتہ چند دنوں کے دوران ایران اور افغانستان سے پاکستان میں داخل ہونے والا سسٹم انتہائی شدید تھا، جس کی وجہ سے مُلک کے چند ایسے علاقوں میں بھی شدید برفباری ہوئی ہے جہاں یا تو برفباری نہیں ہوتی یا کئی دہائیوں کے بعد ہوتی ہے۔‘
(ویڈر سسٹم سے مراد وہ قدرتی نظام ہے جو ہمارے ماحول میں موسم میں تبدیلی کا باعث بنتا ہے۔ یہ نظام ہوا، بادل، بارش، دھوپ اور درجہ حرارت کو کنٹرول کرتا ہے۔)
ظہیر احمد بابر کا مزید کہنا تھا کہ ’شدید برفباری کی دوسری وجہ کلائمٹ چینج یعنی ماحولیاتی تبدیلی ہے، جس کی وجہ سے دُنیا بھر کے موسم میں غیر معمولی تبدیلی ہو رہی ہے اور سردی و گرمی دونوں میں ہی شدت آ رہی ہے۔‘
(کلائمٹ چینج کا مطلب ہے زمین کے موسم اور درجہ حرارت میں لمبے عرصے کے دوران آنے والی بڑی تبدیلیاں۔ یہ تبدیلیاں زیادہ تر انسانوں کی سرگرمیوں کی وجہ سے ہو رہی ہیں، جیسے فیکٹریوں کا دھواں، گاڑیوں کا ایندھن اور جنگلات کا کٹاؤ۔)
محکمہ موسمیات پاکستان کے چیف میٹرولوجسٹ ڈاکٹر ظہیر احمد بابر کے مطابق ’ہمارے موسم ماضی میں جس طرح مقررہ وقت پر تبدیل ہوتے تھے، اب ویسے نہیں ہو رہے۔ وقت کے ساتھ ساتھ ان میں تبدیلی اور شدت آ رہی ہے۔ یوں بھی کہا جا سکتا ہے کہ غیرمعمولی ویڈر پیٹرنز کی وجہ سے یہ سب ہو رہا ہے، جس کا مطلب ہے وہ موسم جو عام طور پر نہیں ہوتا یا جس کی توقع نہیں کی جاتی۔‘
دوسری جانب محکمہ موسمیات کے سابق ڈی جی غلام رسول کہتے ہیں کہ ’پاکستان کے جن علاقوں میں کئی دہائیوں کے بعد برفباری ہوئی ہے، اُس کی وجہ لا نینا ویڈر پیٹرن ہے۔ یہ ایک قدرتی موسمیاتی نظام ہے جو بحرالکاہل کے پانی کے ٹھنڈا ہونے سے شروع ہوتا ہے اور دنیا بھر میں غیرمعمولی موسمی صورتحال کا باعث بنتا ہے۔ یہ کبھی زیادہ بارش اور کبھی خشک سالی کا باعث بھی بنتا ہے اور اس کے اثرات ہر براعظم پر مختلف انداز میں محسوس کیے جاتے ہیں۔‘
غلام رسول کا کہنا ہے کہ ’اس مرتبہ اس ویڈر پیٹرن کی وجہ سے پاکستان کے پہاڑی علاقوں میں فروری کے مہینے میں بھی ایک سے دو مرتبہ ایسی ہی شدید موسمی صورتحال دیکھنے کو ملے گی، جس میں شدید بارش اور برفباری کا امکان ہے۔‘
ماہرین کے مطابق پاکستان میں اگر موسمی صورتحال پر ایک نظر ڈالیں تو سنہ 2025 میں ہونے والی بارشیں اور پھر سیلابی صورتحال کی وجہ سے ہونے والی تباہی موسمیاتی اور ماحولیاتی تبدیلی ہی کی وجہ سے تھی۔ تاہم ماہرین کے مطابق سال 2026 کے پہلے مہینے میں ہونے والی برفباری مغرب اور مشرق کی جانب سے پاکستان میں داخل ہونے والے ویڈر پیٹرنز کی وجہ سے ہے۔

### Article 258 ###
’آرٹیفیشل انٹیلیجنس کی دوڑ میں ڈیٹا، سونے اور تیل کے ذخائر کی طرح ہے جسے آپ ملک سے باہر نہیں بھیج سکتے۔ خاص طور پر حساس ڈیٹا۔ لہذا اب سارا ڈیٹا پاکستان میں ہی رہے گا۔‘
یہ کہنا ہے پاکستان میں آرٹیفیشل انٹیلیجنس سے منسلک خود مختار ڈیٹا سینٹر قائم والی کمپنی ڈیٹا والٹ پاکستان کی چیف ایگزیکٹو آفیسر مہوش سلمان کا جو پراُمید ہیں کہ اس سے پاکستان میں مصنوعی ذہانت کے شعبے میں ترقی کی نئی راہیں کھلیں گی۔
ڈیٹا والٹ پاکستان نے حال ہی میں ٹیلی نار پاکستان کے اشتراک سے پاکستان کے پہلے خود مختار آرٹیفیشل انٹیلیجنس کلاؤڈ کو لانچ کیا ہے۔
ڈیٹا والٹ پاکستان کے مطابق کراچی میں قائم کیے گئے اس ڈیٹا سینٹر سے کاروباری ادارے، حکومتی محکمے اور ٹیلی کام کمپنیاں استفادہ کر سکتی ہیں اور اپنے حساس ڈیٹا کو محفوظ بنا سکتی ہیں۔
ماہرین کا کہنا ہے کہ اس وقت پاکستان جیسے ممالک آرٹیفیشل انٹیلیجنس اور ڈیٹا پروسیسنگ کے لیے بیرون ملک واقع کلاؤڈ سرورز پر انحصار کرتے ہیں جس سے ڈیٹا پرائیویسی اور قومی سلامتی سے متعلق مسائل کا خدشہ رہتا ہے۔
دُنیا کے بڑے کلاؤڈ سرورز میں ایمیزون ویب سروس (اے ڈبلیو ایس)، مائیکروسافٹ (Azure) اور گوگل کلاؤڈ پلیٹ فارم (جی سی پی) سرفہرست ہیں۔
مہوش سلمان نے بی بی سی کو بتایا کہ پاکستان میں آرٹیفیشل انٹیلی جنس سے متعلقہ کوئی بھی کام کرنا چاہ رہا ہے تو اسے ’جی پی یوز‘ کی ضرورت پڑی ہے جہاں وہ اپنا ڈیٹا ہوسٹ کرتے ہیں۔
اُن کے بقول صحت، تعلیم، سائنس، ٹیکنالوجی کے شعبے میں تحقیق اور ڈیٹا کا تجزیہ کرنے والی کمپنیاں اس سے استفادہ کر سکتی ہیں اور ان سب کو جی پی یوز کی ضرورت پڑتی ہے۔
کمپیوٹر میں استعمال ہونے والے سینٹرل پروسیسنگ یونٹ سی پی یو کی طرح گرافکس پروسیسنگ یونٹ جی پی یو بھی ہارڈ ویئر ہے جو تیزی سے ڈیٹا کو پراسیس کرتا ہے۔
امریکی ٹیکنالوجی کمپنیاں انٹیل اور این ویڈیا بڑے پیمانے پر جی پی یوز تیار کرتی ہیں، لیکن امریکہ کی جانب سے ان کی برآمد، خاص طور پر چین بھیجنے پر کنٹرول کی خبریں سامنے آتی رہتی ہیں۔
مہوش سلمان کا دعویٰ ہے کہ اُنھیں این ویڈیا سے تین ہزار جی پی یوز کی الاٹمنٹ ہوئی ہے۔
اُن کے بقول یہ کلاؤڈ پلیٹ فارم مشین لرننگ، بڑے لینگوئج ماڈلز ایل ایل ایم، ویڈیو اینالیٹکس، جنریٹو اے آئی اور بہت کم وقت میں ڈیٹا پراسیس کرنے کی سہولت دے گا۔
آرٹیفیشل انٹیلی جینس کے ماہر ڈاکٹر فیصل کامران کہتے ہیں کہ ڈیٹا سینٹرز بنیادی طور پر وہ سرور ہوتے ہیں جو ہمیں 24 گھنٹے ڈیٹا فراہم کرتے ہیں۔ یہ سرور طاقت ور اور تیز رفتار کمپیوٹر مشینز پر مشتمل ہوتے ہیں۔
بی بی سی سے گفتگو کرتے ہوئے اُن کا کہنا تھا کہ جس طرح ہم کسی ویب سائٹ تک رسائی حاصل کرتے ہیں تو بنیادی طور پر ہم انٹرنیٹ کے ذریعے ایک درخواست بھیج رہے ہوتے ہیں جس پر ہمیں ڈیٹا ملتا ہے۔
اُن کے بقول یہ مواد جس جگہ پر ذخیرہ ہوتا ہے، اسے سرور کہتے ہیں اور یہ ہر وقت ہمیں ڈیٹا فراہم کرتے ہیں اور جس پر بڑے بڑے سرورز کو رکھا جاتا ہے، اس جگہ کو ڈیٹا سینٹر کہتے ہیں۔
وہ کہتے ہیں کہ بڑی بڑی حکومتیں، بینک، کاروباری ادارے اپنے ڈیٹا کو محفوظ رکھنے کے لیے بڑے بڑے ڈیٹا سینٹرز بناتے ہیں، جہاں اُن کا سارا ڈیٹا جمع کیا جاتا ہے۔
ڈاکٹر کامران کہتے ہیں کہ دُنیا کی بڑی کمپنیاں بشمول ایمیزون، گوگل اور مائیکرو سافٹ کے اپنے اپنے ڈیٹا سینٹرز ہیں۔
اُن کے بقول ڈیٹا سینٹرز بھی دو طرح کے ہوتے ہیں جس میں پبلک اور پرائیویٹ شامل ہیں۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
ایک وہ جو ادارے اپنے کام کے لیے بناتے ہیں۔ مثال کے طور پر پی ٹی سی ایل کا اپنا ڈیٹا سینٹر ہے اور وہ یہ چاہتے ہیں کہ اُن کا ڈیٹا باہر نہ جائے۔
وہ کہتے ہیں کہ دوسری قسم پبلک ڈیٹا سینٹرز کی ہوتی ہے جسے کلاؤڈ بھی کہا جاتا ہے اور ان میں دُنیا بھر سے لوگ ادائیگی کے عوض اس میں معلومات سٹور کر سکتے ہیں یا سروسز حاصل کر سکتے ہیں جس طرح ایمیزون یا جی میل ہے۔
اُن کے بقول پاکستان میں جو آرٹیفیشل انٹیلی جنس پر مشتمل ڈیٹا سینٹر بنایا جا رہا ہے۔ اس کے ذریعے حکومتی ادارے اپنا ڈیٹا ایک ہی جگہ پر جمع کر سکیں گے اور یہ پابندی بھی ہو گی کہ کون اس ڈیٹا سینٹر تک رسائی حاصل کر سکتا ہے اور کون نہیں۔
وہ کہتے ہیں کہ اس کا مقصد یہ ہوتا ہے کہ آپ کے ملک کا ڈیٹا باہر نہ جائے اور اس حوالے سے خصوصی پروٹوکولز بنائے جائیں گے اور جس جگہ پر یہ ڈیٹا سینٹرز بنائے جاتے ہیں وہ بلاتعطل بجلی کی فراہمی کو یقینی بنایا جاتا ہے۔
وہ کہتے ہیں کہ اس وقت پاکستان میں پاکستان ٹیلی کمیونیکیشن اتھارٹی (پی ٹی سی ایل) اور انفارمیشن ٹیکنالوجی بورڈ کا ڈیٹا سینٹر ہے۔ لیکن پاکستان میں یہ اپنی نوعیت کا پہلا ڈیٹا سینٹر ہو گا جس میں مختلف محکموں، سرکاری اداروں، بینکوں اور دیگر ادارے اپنا اور صارفین کا ڈیٹا محفوظ ہو گا۔
لاگت کے حوالے سے ڈاکٹر فیصل کامران کہتے ہیں کہ اس کا انحصار اس پر ہے کہ آپ کس نوعیت کا ہارڈ ویئر استعمال کرتے ہیں۔ کس طرح کا سافٹ ویئر ہو گا اور کتنی ہنر مند افرادی قوت کا آپ انتخاب کرتے ہیں۔
انفارمیشن ٹیکنالوجی اور آرٹیفیشل انٹیلی جنس کے ماہر مجبتی محمد کہتے ہیں کہ کلاؤڈ سے مراد ایسی سرور مشینز ہیں جو ایک ہی جگہ پر رکھی جاتی ہیں اور اگر انھیں آرٹیفیشل انٹیلی جنس سے منسلک کر دیا جائے تو پھر انھیں اے آئی کلاؤڈ کہا جاتا ہے۔
بی بی سی سے گفتگو کرتے ہوئے اُن کا کہنا تھا کہ اب تک پاکستان میں مقامی طور پر ڈیٹا کو سٹور کرنے والا کوئی کلاؤڈ نہیں تھا، ان کے سرورز ملک سے باہر موجود ہوتے تھے۔ اب یہ سرور پاکستان میں ہی موجود ہوں گے اور کلاؤڈ کے ذریعے ان تک رسائی مل سکے گی۔
اُن کے بقول سادہ زبان میں بات کی جائے تو ماضی میں یہ ہوتا تھا کہ لوکل ایریا نیٹ ورکنگ (لین) کے ذریعے کمپیوٹرز ایک سرور مشین کے ساتھ منسلک ہوتے تھے۔ لیکن کلاؤڈ میں ایک ہی جگہ پر ڈیٹا سٹور کیا جاتا ہے اور انٹرنیٹ کے ذریعے کسی بھی مقام سے اس تک رسائی ہوتی ہے۔
مجبتی محمد کہتے ہیں کہ دُنیا میں بڑی کلاؤڈ کمپنیوں میں ایمیزون، گوگل اور مائیکرو سافٹ سرفہرست ہیں اور اس ڈیٹا تک رسائی کے لیے ان کمپنیوں نے اپنے اپنے قوانین بنا رکھے ہیں۔
وہ کہتے ہیں کہ اے آئی کلاؤڈ ریگولیٹرز اور پالیسی سازوں کے لیے ڈیٹا کے تحفظ اور نگرانی کے فریم ورک کا اچھا موقع ہے۔ یہ بلاشبہ ایک اہم لمحہ ہے۔
پاکستان کی وفاقی کابینہ نے رواں برس 'نیشنل آرٹیفیشل انٹیلیجنس' پالیسی منظور کی تھی۔
سنہ 2030 تک مصنوعی ذہانت کے شعبے میں 35 سے 40 لاکھ نوکریوں کا اضافہ ہو یا اے آئی کی مدد سے جی ڈی پی میں سات سے 12 فیصد تک کا متوقع اضافہ، یہ وہ چند بڑے اور 'پُرعزم' اہداف ہیں جن کا اعلان پاکستانی حکومت نے اس پالیسی کے تحت کیا تھا۔
حکومت کا ماننا ہے کہ نئی پالیسی پاکستان کو اے آئی کی عالمی دوڑ میں شامل کر سکتی ہے۔ پالیسی میں کہا گیا ہے کہ سٹارٹ اپس اور مصنوعی ذہانت سے متعلق لوگوں کے خیالات میں مدد دی جائے گی۔
تعلیم، صحت اور زراعت میں اے آئی کو شامل کرنے کے حکومتی دعوے بھی شامل ہیں۔ مثلاً کسان کو یہ جاننے میں مدد ملے گی کہ کون سی فصل بہتر ہے یا مریض گھر بیٹھے ڈاکٹر سے مشورہ کر سکیں گے۔ ساتھ ہی حکومت یہ بھی یقین دلاتی ہے کہ شہریوں کا ڈیٹا محفوظ رکھا جائے گا۔

### Article 259 ###
پاکستان میں بجلی کے شعبے کے ریگولیٹری ادارے نیشنل الیکٹرک پاور ریگولیٹری اتھارٹی (نیپرا) نے سولر توانائی استعمال کرنے والے صارفین کے لیے موجودہ نیٹ میٹرنگ نظام کی بجائے گراس میٹرنگ متعارف کرانے کی سفارش کی ہے۔ اس سلسلے میں ادارے نے قواعد و ضوابط بھی جاری کیے ہیں، جن کے تحت سولر سے بجلی پیدا کر کے حکومت کو فروخت کرنے والے صارفین کے لیے نئے نرخ مقرر کیے گئے ہیں۔
پاکستان میں گذشتہ چند برسوں میں شمسی توانائی کے استعمال میں نمایاں اضافہ ہوا ہے۔ گھریلو سطح پر صارفین نہ صرف اپنی ضروریات پوری کرنے کے لیے سولر پینل استعمال کرتے ہیں بلکہ اضافی بجلی کو نیٹ میٹرنگ کے ذریعے قومی گرڈ میں شامل کر کے اس کی قیمت بھی وصول کرتے ہیں۔
انرجی ماہرین کے مطابق ملک میں سولرائزیشن کی بڑی وجہ بجلی کے بلند نرخ ہیں، جس کے باعث صارفین نے متبادل کے طور پر سولر پینل لگانے کو ترجیح دی۔
حکومت نے اس رجحان کو فروغ دینے کے لیے سولر پینل کی درآمد پر مراعات فراہم کیں اور نیٹ میٹرنگ کے تحت بجلی فروخت کرنے کے لیے پُرکشش نرخ مقرر کیے تھے، تاہم اب حکومت نے نیٹ میٹرنگ کے نرخوں میں کمی کر دی ہے، جس کے بعد سولر صارفین کو گرڈ بجلی کے استعمال پر وہی قیمت ادا کرنا ہو گی جو عام صارفین ادا کرتے ہیں۔
پالیسی میں اس تبدیلی کے تحت نیپرا نے نیٹ میٹرنگ صارفین کے لیے نئے قواعد و ضوابط جاری کر دیے ہیں، جو ماہرین کے مطابق مستقبل میں سولر توانائی کے فروغ اور بجلی کے شعبے پر براہِ راست اثر انداز ہوں گے۔
سادہ الفاظ میں نیٹ میٹرنگ سے مراد یہ ہے کہ جن افراد کے گھر میں سولر سسٹم نصب ہوتا ہے وہ سولر سسٹم سے بننے والی بجلی براہ راست گرڈ کو فروخت کرتے ہیں اور گرڈ کی بجلی استعمال کرتے ہیں۔ اس میں صارف اپنی گھریلو ضرورت کی بجلی استعمال کر کے باقی بچنے والے یونٹس حکومت کو بیچ دیتے ہیں اور اس سارے عمل کے لیے ایک ہی میٹر استعمال ہوتا ہے۔
گراس میٹرنگ میں دو میٹر لگتے ہیں۔ ایک میٹر وہ ہوتا ہے جو صارف کے گھریلو استعمال کے لیے گرڈ سے لی گئی بجلی کے استعمال شدہ یونٹس کے حساب سے بل بھیجتا ہے جبکہ دوسرا میٹر سولر سے بجلی پیدا کر کے اسے گرڈ کو ایکسپورٹ کرتا ہے۔
نیپرا کی مجوزہ ریگولیشنز کے مطابق سولر سے جو بجلی بن کر گرڈ کو دی جائے گی اُس کے تحت جو رقم حکومت کے ذمے بنے گی وہ اسے ماہانہ یا سہ ماہی بنیادوں پر صارف کو ادا کرے گی۔
نیپرا کی طرف سے متعارف کرائے گئے نئے نظام کے تحت بجلی کی خرید اور فراہمی کے لیے الگ الگ نرخ مقرر کیے جائیں گے۔ بجلی کمپنیاں صارفین سے فی یونٹ بجلی نیشنل ایوریج انرجی پرائس (این اے ای پی) کے مطابق خریدیں گی، جبکہ صارفین کو گرڈ سے بجلی لینے پر علیحدہ ٹیرف ادا کرنا ہو گا۔
نئے سولر منصوبوں کے لیے گراس میٹرنگ کے تحت بجلی فروخت کرنے کا مجوزہ نرخ 11 روپے 30 پیسے فی یونٹ رکھا گیا ہے۔ یہ معاہدے ابتدائی طور پر پانچ سال کے لیے ہوں گے اور باہمی رضامندی سے اِن میں توسیع کی جا سکے گی۔
نیپرا کی دستاویز کے مطابق وہ صارفین جو پہلے ہی نیٹ میٹرنگ کے معاہدوں کے تحت حکومت کو بجلی فروخت کر رہے ہیں، وہ اپنی معاہدہ مدت پوری ہونے تک اضافی بجلی 22 روپے فی یونٹ کے حساب سے فروخت کرتے رہیں گے۔ ان معاہدوں کی مدت سات سال ہے۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
پاکستان میں سولر انرجی کے شعبے میں حالیہ برسوں میں نمایاں پیش رفت ہوئی ہے اور حکومت نے بھی اس کی بھرپور حوصلہ افزائی کی ہے۔ تاہم نیٹ میٹرنگ کے شعبے میں پالیسی کی تبدیلی کے بارے میں ماہرین توانائی کا کہنا ہے کہ انرجی سیکٹر میں جو صورتحال پیدا ہوئی ہے، حکومت کو اسے سنبھالنے میں مشکلات کا سامنا ہے اور بظاہر یہی وجہ ہے کہ پالیسی میں تبدیلی کی گئی ہے۔
اُن کے مطابق اس تبدیلی کے باوجود سولرائزیشن کی رفتار رُکنے کا امکان بہت کم ہے کیونکہ یہ رجحان اب قائم ہو چکا ہے اور اس کے واپس جانے یا کم ہونے کے امکانات محدود ہیں۔
انرجی ایکسپرٹ زیان بابر کے مطابق جب پاور ٹیرف میں نمایاں اضافہ ہوا تو صارفین بڑی تعداد میں سولر انرجی کی طرف منتقل ہوئے، جس کی وجہ سے آن گرڈ بجلی کی طلب کم ہو گئی اور توانائی کا شعبہ شدید دباؤ کا شکار ہوا۔
ان کا کہنا تھا کہ جب بجلی استعمال ہو رہی ہوتی ہے تو اس کا بوجھ صارفین پر کم پڑتا ہے، لیکن جب بجلی استعمال نہیں ہو رہی ہوتی تو آن گرڈ بجلی کے شعبے پر زیادہ دباؤ پڑتا ہے۔ اس کی سب سے بڑی وجہ کیپسٹی پیمنٹ ہے، یعنی حکومت کو بجلی کمپنیوں کو ان معاہدوں کے تحت ادائیگی کرنا پڑتی ہے جن میں شرط رکھی گئی ہے کہ بجلی استعمال ہو یا نہ ہو، کمپنیوں کو ادائیگی لازمی ہو گی۔
زیان بابر کا کہنا ہے کہ بجلی کے شعبے میں موجودہ صورتحال کا بوجھ بالآخر ان صارفین کو برداشت کرنا پڑتا ہے جو اپنی ضرورت کے لیے گرڈ بجلی پر انحصار کرتے ہیں۔ ان کے مطابق رواں مالی سال میں حکومت نے بجلی کی کمپنیوں کو 1900 ارب روپے کیپسٹی پیمنٹ کی مد میں ادا کرنے کے لیے بجٹ مختص کیا ہے۔
توانائی اور موسمیاتی تبدیلی کے شعبے میں کام کرنے والے ادارے ’دی نالج فورم‘ کی ڈائریکٹر زینیا شوکت نے کہا کہ ایسا محسوس ہوتا ہے کہ حکومت سولرائزیشن کی حوصلہ شکنی کرنا چاہتی ہے کیونکہ آن گرڈ بجلی کی طلب میں کمی سے گرڈ سے منسلک صارفین پر اضافی بوجھ پڑ رہا ہے۔
ان کا کہنا تھا کہ یہ پہلو بھی اہم ہے کہ وہ افراد جو دس، بیس یا تیس لاکھ روپے تک کے سولر پلانٹس لگا کر بجلی پیدا کرتے اور حکومت کو فروخت کرتے ہیں، زیادہ تر امیر طبقات سے تعلق رکھتے ہیں۔ اس کے برعکس کیپسٹی پیمنٹ کا اصل بوجھ غریب اور متوسط طبقے پر پڑتا ہے۔
زینیا شوکت نے مزید کہا کہ اگرچہ غریب اور متوسط طبقہ بھی سولرائزیشن کی طرف جانا چاہتا ہے لیکن ایک طرف ان کی مالی استطاعت محدود ہے اور دوسری جانب چھوٹے گھروں میں اتنی گنجائش نہیں ہوتی کہ بڑے سولر پلانٹس نصب کیے جا سکیں۔
پاکستان میں سولرائزیشن اور نیٹ میٹرنگ کے شعبے میں حالیہ برسوں میں نمایاں تیزی دیکھنے میں آئی ہے۔
توانائی کے ماہر زیان بابر کے مطابق ملک بھر میں سولر نیٹ میٹرنگ کی صلاحیت اب تقریباً 6,000 میگاواٹ تک پہنچ چکی ہے۔
سرکاری اعداد و شمار ظاہر کرتے ہیں کہ ’روف ٹاپ سولر‘ کی تیز رفتار توسیع کے نتیجے میں مالی سال 2024 میں گرڈ سے بجلی کی فروخت میں 3.2 ارب یونٹس کی کمی واقع ہوئی، جس سے ڈسٹری بیوشن کمپنیوں کو تقریباً 101 ارب روپے کے نقصان کا سامنا کرنا پڑا۔
اس نقصان کے اثرات عام صارفین پر بھی پڑے اور اوسط ٹیرف میں 90 پیسے فی یونٹ اضافہ ہوا۔ اندازہ ہے کہ مالی سال 2034 تک گرڈ سے بجلی کی فروخت میں کمی بڑھ کر 18.8 ارب یونٹس تک پہنچ سکتی ہے۔
پاکستان کے درآمدی اعداد و شمار کے مطابق گذشتہ چار برسوں میں ملک میں چار ارب ڈالر سے زائد مالیت کے سولر پینل درآمد کیے گئے ہیں، جو اس شعبے کی تیز رفتار ترقی کو ظاہر کرتے ہیں۔

### Article 260 ###
پاکستان کے وزیرِ مملکت برائے دفاعی پیداوار رضا حیات ہراج نے تصدیق کی ہے کہ پاکستان، سعودی عرب اور ترکی کے مابین ایک سال کے مذاکرات کے بعد دفاعی معاہدے کا مسودہ تیار ہو گیا ہے۔ تاہم یہ معاہدہ گذشتہ برس پاکستان اور سعودی عرب کے درمیان طے پانے والے سکیورٹی معاہدے سے الگ ہو گا۔
رضا حیات ہراج کا بیان ایسے وقت میں سامنے آیا ہے، جب جمعرات کو ترک وزیر خارجہ خاقان فيدان نے استنبول میں پریس کانفرنس کے دوران کہا تھا کہ سعودی عرب اور پاکستان کے ساتھ ممکنہ دفاعی معاہدے پر بات چیت جاری ہے، لیکن اس معاملے پر ابھی کوئی سمجھوتہ طے نہیں پایا۔
اس سوال کے جواب پر کہ کیا کوئی اتحاد ہو سکتا ہے؟ اس پر ترک وزیر خارجہ کا کہنا تھا کہ ’ممالک اگر ایک دوسرے پر یقین رکھیں‘ تو وسیع تر علاقائی مسائل کو حل کیا جا سکتا ہے۔
اُن کا کہنا تھا کہ صدر اردوغان کی ’یہ سوچ ہے کہ ایک وسیع اور جامع پلیٹ فارم کی بنیاد رکھی جائے۔‘
خبر رساں ادارے روئٹرز سے گفتگو کرتے ہوئے رضا حیات ہراج کا کہنا تھا کہ اس معاہدے کا مسودہ تیار ہے اور اس کے نفاذ کے لیے تینوں ممالک کی جانب سے حتمی منظوری درکار ہے۔
پاکستان اور سعودی عرب کے درمیان دفاعی معاہدہ، جس کا اعلان خلیجی خطے میں کشیدگی کے درمیان کیا گیا، بہت سے سوالات کو جنم دیتا ہے، خاص طور پر اس کے ممکنہ جوہری اجزاء کے بارے میں، کیونکہ اسلام آباد کے پاس جوہری ہتھیار ہیں۔
بین الاقوامی میڈیا میں چند روز سے یہ اطلاعات بھی گردش کر رہی تھیں کہ شاید ترکی بھی پاکستان اور سعودی عرب کے درمیان گذشتہ برس ہونے والے دفاعی معاہدے میں شامل ہونا چاہتا ہے۔
اس حوالے سے چند روز قبل رضا حیات ہراج نے بی بی سی کو دیے گئےانٹرویو میں بتایا تھا کہ ’سٹریٹجک اعتبار سے ترکی، چین، سعودی عرب اور آذربائیجان پاکستان کے قریبی دوستانہ ممالک ہیں اور سٹریٹجک پالیسی کے لحاظ سے ان سے تعاون کا ایک قریبی رشتہ ہے۔‘
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
پاکستان اور سعودی عرب کے درمیان گذشتہ برس ستمبر میں دفاعی معاملات میں تعاون اور سلامتی سے متعلق ’باہمی دفاع کا سٹریٹجک معاہدہ‘ ہوا تھا۔
معاہدے کے تحت ’کسی ایک ملک کے خلاف بیرونی جارحیت کو دونوں ملکوں کے خلاف جارحیت تصور کیا جائے گا۔‘
مبصرین کے مطابق سعودی عرب اور پاکستان کے درمیان مشترکہ دفاعی معاہدے کے اعلان نے کئی وجوہات کی بنا پر ہلچل مچا دی تھی۔
سرکاری سعودی پریس ایجنسی (ایس پی اے) کے مطابق پاکستان کے ساتھ نیا مشترکہ دفاعی معاہدہ ’تقریباً آٹھ دہائیوں پر محیط تاریخی شراکت داری، بھائی چارے اور اسلامی یکجہتی کے بندھن پر مبنی ہے۔ یہ دونوں ممالک کے درمیان مشترکہ سٹریٹجک مفادات اور قریبی دفاعی تعاون کا بھی عکاس ہے۔‘
مبصرین کے مطابق مکہ اور مدینہ میں دو مقدس مساجد کے دفاع کے لیے سکیورٹی کا عزم پاکستان اور سعودی عرب کے درمیان ’اتحاد کی بنیاد‘ ہے۔
سنہ 1960 میں پہلی مرتبہ پاکستان کی فوج سعودی عرب کی سرزمین پر تب آئی تھی جب یمن میں مصری افواج کی طرف سے جنگ چھیڑنے کے خدشات نے سر اُٹھایا۔
اس کے بعد سنہ 1979 میں ایرانی انقلاب کے بعد تہران کے ساتھ تصادم کے خدشات کے دوران بھی پاکستان اور سعودی عرب ایک دوسرے کے مزید قریب آ گئے۔
سنہ 1991 میں عراق کی کویت پر چڑھائی کے دوران بھی پاکستان نے ایک فوجی دستہ سعودی عرب بھیجا تھا جسے مکہ اور مدینہ میں مقدس مقامات کی حفاظت کی ذمے داری سونپی گئی تھی۔
دفاعی اُمور کے ماہرین کہتے ہیں کہ ترکی اور پاکستان پہلے ہی ایک دوسرے کے ساتھ دفاعی تعاون کر رہے ہیں۔
دفاعی اُمور کے ماہر ڈاکٹر حسن عسکری رضوی کہتے ہیں کہ ترکی، جہاں ایک جانب یورپ میں ہے تو وہیں وہ مشرق وسطی اور عرب ممالک میں بھی دلچپسی رکھتا ہے۔
بی بی سی سے گفتگو کرتے ہوئے ڈاکٹر رضوی کا کہنا تھا کہ مشرق وسطیٰ میں سعودی عرب ایک بڑی قوت ہے اور گو کہ پاکستان اس خطے میں نہیں ہے لیکن اس کے سعودی عرب کے ساتھ دفاعی معاہدے نے اس خطے میں بھی پاکستان کی اہمیت بڑھا دی ہے۔
اُن کے بقول ترکی بھی چاہتا ہے کہ ’مشرقِ وسطیٰ میں جو خلفشار ہے اور علاقائی مسائل ہیں، اس میں وہ پاکستان اور سعودی عرب کے ساتھ مل کر کام کرنا چاہتا ہے۔‘
ترک اخبار ’ڈیلی صباح‘ سے وابستہ صحافی مہمت چلیک کہتے ہیں کہ ترکی، سعودی عرب اور پاکستان کے دفاعی معاہدے میں شمولیت یا اس میں توسیع کا خواہشمند ہے۔
مہمت چلیک ترک وزیر خارجہ کی نیوز کانفرنس میں موجود تھے۔
بی بی سی سے گفتگو کرتے ہوئے اُن کا کہنا تھا کہ ’ترکی یہ سمجھتا ہے کہ اگر پاکستان، سعودی عرب، ترکی یا مصر ایک ہی پلیٹ فارم پر آ جائیں تو خطے کے بہت سے مسائل حل ہو سکتے ہیں۔‘
اُن کا کہنا تھا کہ ’ترکی یہ سمجھتا ہے کہ خطے کے زیادہ تر مسائل کی وجہ علاقائی قوتوں کے مابین عدم اعتماد ہے اور اگر اس عدم اعتماد کو ختم کر دیا جاتا ہے تو خطے کے 80 فیصد مسائل حل ہو سکتے ہیں۔‘
مہمت چلیک کہتے ہیں کہ ’پاکستان کی جوہری طاقت، سعودی عرب کی معاشی طاقت اور ترکی کا خطے میں فوجی اور سفارتی اثر و رسوخ کا امتزاج ایک ڈیٹرنس فیکٹر اور خطے میں استحکام کا باعث بن سکتا ہے۔‘
اُن کا کہنا تھا کہ ترکی اس معاہدے میں شامل ہونا چاہتا ہے، لیکن فی الحال اس پر مزید کوئی پیش رفت نہیں ہوئی۔
حالیہ برسوں میں ترکی اور سعودی عرب کے تعلقات میں کئی برسوں کی سرد مہری کے بعد کچھ بہتری آئی ہے۔
سنہ 2018 میں استنبول میں سعودی قونصل خانے میں سعودی صحافی جمال خاشقجی کے قتل کے بعد دونوں ممالک کے تعلقات خراب ہو گئے تھے۔ اس وقت اردوغان نے اس معاملے پر سعودی ولی عہد کو نشانہ بنایا تھا۔
اسی عرصے کے دوران سعودی حکومت نے اپنے شہریوں کو ترکی جانے اور وہاں کی بنی اشیا کے استعمال سے روکنے کی کوشش بھی کی تھی۔
دسمبر 2019 میں ترکی کی سعودی عرب کو برآمدات 1.02 بلین ریال سے کم ہو کر 506 ملین ریال ہو گئی تھی۔ لیکن دو سال قبل دونوں ممالک کے تعلقات میں بتدریج بہتری آ گئی تھی۔
سعودی عرب اور ترکی کے ماضی میں تعلقات سے متعلق ایک سوال پر حسن عسکری نے کہا کہ ’یہ مسائل مشرق وسطیٰ کے مختلف ممالک کے آپس میں رہے ہیں مگر گذشتہ ایک برس سے جو سیاسی منظر نامہ بن رہا ہے اس وقت سے سیاست کا رخ تبدیل ہوا ہے اور اب یمن، شام اور کسی حد تک عراق اور پھر افغانستان میں غیریقینی صورت حال نے ان ممالک کو باہمی تعاون کی راہیں تلاش کرنے پر مجبور کر دیا ہے۔‘
ان کے مطابق ابھی اس باہمی تعاون سے متعلق گفت وشنید ہو گی کہ یہ تعاون کس نوعیت کا ہوگا۔ ان کی رائے میں ابھی فیصلہ نہیں ہوا مگر تینوں ممالک اس جانب آگے بڑھنے سے متعلق سوچ بچار ضرور کر رہے ہیں۔
ڈاکٹر حسن عسکری کی رائے میں ’فلسطین اور اسرائیل جنگ نے بھی ان ممالک کو قریب کیا ہے اور ترکی ایک سرگرم کھلاڑی کے طور پر خطے میں سامنے آنا چاہتا ہے۔‘
ایک سوال کے جواب میں انھوں نے کہا کہ اسلامی ممالک ایک بلاک کے طور پر کام نہیں کر سکتے تاہم کچھ ممالک ایک دوسرے سے مل کر تعاون ضرور بڑھا سکتے ہیں۔
مہمت چیلک کی رائے میں بھی اب سعودی عرب اور ترکی کے درمیان تناؤ کا یہ دور ختم ہو چکا ہے اور اب دونوں ممالک تعاون کی نئی راہیں تلاش کر رہے ہیں۔
ان کے مطابق ’دونوں ممالک کو اس بات کا ادراک ہے کہ خطے میں جو کچھ ہو رہا ہے اس سے پیدا ہونے والے چیلنجز سے وہ کیسے نمٹ سکتے ہیں۔‘ ان کی رائے میں خطے کے مسائل اور ایشوز پر دونوں ممالک کے مؤقف میں یکسانیت ہے۔ ان کی رائے میں اب اس اتحاد میں ترکی کی شمولیت پر بظاہر سعودی عرب کو کوئی اعتراض نہیں ہو سکتا ہے۔
ایک وقت تھا جب ترکی کا شمار دنیا میں اسلحے کے خریدار ملک کے طور پر ہوتا تھا لیکن اب ترکی کی دفاعی سازو سامان کی صنعت کی ترقی کے بعد ترکی اسلحے فروخت کرنے والے ملک کے طور پر نمایاں ہو رہا ہے۔
حالیہ چند برسوں کے دوران مختلف تنازعات کے دوران ترک ساختہ دفاعی سازوسامان نے 'گیم چینجر' کا کردار ادا کرتے ہوئے بین الاقوامی سطح پر کافی توجہ حاصل کی ہے۔
ترک ساختہ جنگی ڈرونز نے یوکرین، شام، لیبیا سمیت دیگر ممالک میں جاری تنازعات کے دوران اہم کردار ادا کیا ہے۔
ترک حکام کا کہنا ہے کہ وہ 80 فیصد اپنی دفاعی ضروریات مقامی طور پر پوری کرتے ہیں۔ یہی وجہ ہے کہ ترکی دنیا کے دیگر ممالک سے کم آسلحہ خریدتا ہے۔
ترکی سے تعلق رکھنے والی دفاعی سازوسامان بنانے والی پانچ کمپنیاں دنیا میں اسلحہ بنانے اور عسکری خدمات فراہم کرنے والی سو بہترین کمپنیوں کی فہرست میں شامل ہیں۔
سٹاک ہوم پیس ریسرچ انسٹیٹیوٹ (سپری) نے 2024 میں بہترین دفاعی سازو سامان اور عسکری خدمات فراہم کرنے والی سو کمپنیوں کی رینکنگ جاری کی ہے۔
آمدن کی بنیاد پر کی گئی اس رینکنگ یا درجہ بندی میں ترکی کی کمپنی ایسلیسن 52 ویں، بایکار 66 ویں اور ترکی کی ایرو سپیس انڈسٹریرز اس فہرست میں 75 ویں نمبر پر ہے۔
دی مشینری اینڈ کیمیکل انڈسٹری کارپوریشن اس درجہ بندی میں 93 ویں نمبر پر ہے۔
سپری کی اس تازہ ترین رینکنگ میں ترکی کی کپمنیوں کی شمولیت یہ ظاہر کرتی ہے کہ ترکی کی دفاعی صنعت وسیع ہو رہی ہے اور دنیا میں اسلحہ کی تجارت میں ترکی کا اثرروسوخ بڑھ رہا ہے۔
ترکی کے صدر رجب طیب اردوغان دفاعی شعبے میں خود کفالت سے عوامی رائے اپنے حق میں ہموار کرنے کی کوشش کر رہے ہیں۔
حکومتی میڈیا کا کہنا ہے کہ دفاعی شعبے کی ترقی بین الاقوامی سطح پر ترکی کے بڑھتے ہوئے اثر و رسوخ کی عکاسی کرتی ہے۔
مہمت چیلک کا کہنا ہے کہ ترکی نیٹو کی دوسری بڑی فوج ہونے کے ناتے اس اتحاد میں اہم کردار ادا کر سکتا ہے۔
ان کی رائے میں سعودی عرب بھی یہ سمجھتا ہے کہ ترکی کے ساتھ مل کر مشرق وسطیٰ میں کئی امور پر آگے بڑھا جا سکتا ہے، جس سے دونوں ممالک کا فائدہ ہوگا۔
ڈاکٹر حسن عسکری کے مطابق ترکی نے دفاعی پیداوار میں کافی کامیابی حاصل کی ہے اور ’ترکی اب اس صنعت کو مزید آگے لے جانا چاہتا ہے۔‘ وہ یہ سمجھتے ہیں کہ وہ سعودی عرب اور پاکستان کے ساتھ مل کر اس خطے میں تبدیلی لا سکتے ہیں۔
فوربز اخبار میں گونے یلدیز نے اسی معاملے پر اپنی رائے کا اظہار کرتے ہوئے لکھا ہے کہ اس پیش رفت کو ترکی کی جانب سے نیٹو سے دور ہونے کی کوشش کے طور پر نہیں دیکھنا چاہیے۔
وہ لکھتے ہیں کہ ’اگر ترکی اس اتحاد میں شامل ہوا تو سب کچھ رفت رفتہ ہو گا، تیزی سے ڈرامائی انداز میں نہیں۔ ان کے مطابق آغاز میں مشترکہ دفاعی پیداوار، عسکری مشقیں اور ایک دوسرے کی بندرگاہوں تک رسائی پر خاموشی سے معاملات طے ہو سکتے ہیں۔‘
ان کے مطابق ’پاکستان اس دفاعی معاہدے میں کچھ ایسا لاتا ہے جو کم ہی ملکوں کے پاس ہے یعنی سخت سکیورٹی کی صلاحیت جس میں جوہری صلاحیت بھی شامل ہے۔ ان کے مطابق سعودی عرب نے اسی چیز کی وجہ سے پاکستان سے دفاعی معاہدہ کیا اور اگرچہ جوہری صلاحیت کسی کو دی نہیں جاتی لیکن اس کا تاثر ہی کافی ہے۔‘
دوسری جانب ان کے مطابق ’اگر ترکی اس اتحاد میں شامل ہوتا ہے تو یہ ایک ایسا نیٹو کا رکن ملک ہو گا جس کے پاس ناصرف اتحاد کی دوسری بڑی فوج ہو گی بلکہ اس کے پاس سٹریٹیجک پوزیشن ہے اور دفاعی پیداواری صلاحیت بھی ہے۔‘
ان کے مطابق ’پاکستان کو واضح طور پر اس معاہدے کے معاشی پہلو میں دلچسپی ہو گی کیوں کہ دفاعی معاہدہ ایک کمرشل معاہدہ بھی ہوتا ہے جس میں مشترکہ پیداوار اور اسلحہ شامل ہوں گے۔‘

### Article 261 ###
پشاور صدر میں ملیشیا کی یونیفارم پہنے دراز قد اور لمبے بالوں والے ایف سی کے اہلکار الطاف حسین محسود چند ماہ سے انتہائی متحرک نظر آتے تھے۔ الطاف پیر کو پشاور میں فیڈرل کانسٹیبلری (ایف سی) کے ہیڈکوارٹرز کے گیٹ پر تعینات تھے جب وہاں ایک خودکش حملہ ہوا اور وہ دو دیگر اہلکاروں کے ہمراہ اس حملے میں جان کی بازی ہار گئے۔
سوشل میڈیا پر الطاف حسین محسود کی سی سی ٹی وی کیمرے سے بنی ویڈیو وائرل ہوئی ہے۔ اس ویڈیو میں انھیں دیکھا جا سکتا ہے کہ وہ انتہائی خوش مزاجی سے اپنی ڈیوٹی سرانجام دے رہے ہیں۔
پشاور میں ایف سی کے ہیڈ کوارٹرز پر حملے میں ایف سی کے تین اہلکاروں کی جان چلی گئی تھی جبکہ پانچ اہلکار اور چھ شہری زخمی ہوئے ہیں۔
واضح رہے کہ جولائی 2025 سے پہلے اس فورس کو فرنٹیئر کانسٹیبلری کہا جاتا تھا لیکن جولائی 2025 میں ایک آرڈیننس کے ذریعے اسے فیڈرل کانسٹیبلری کا نام دیا گیا ہے اور اس کا دائرہ کار بھی وسیع کر دیا گیا ہے۔
اگرچہ عسکریت پسندوں کی جانب سے اس حملے کے لیے باقاعدہ منصوبہ بندی کی گئی تھی، وقت کا انتخاب یعنی کسی وقت حملہ کرنا ہے، کہاں تک جانا ہے اور کیسے زیادہ سے زیادہ نقصان پہنچانا ہے لیکن ہیڈ کوارٹرز میں تعینات اہلکاروں نے انتہائی  پھرتی سے اس حملے کو نہ صرف روکا ہے بلکہ ہیڈ کوارٹرز کے اندر داخل ہونے کے بعد دونوں حملہ آوروں کو چند منٹوں کے اندر ہی ہلاک کر دیا۔
یہ حملہ کیسے ہوا، حملہ آور کیسے یہاں تک پہنچے، ہیڈ کوارٹرز میں کتنے اہلکار موجود تھے اور کیا کر رہے تھے؟ فرنٹیئر کانسٹیبلری کو فیڈرل کانسٹیبلری میں کیسے تبدیل کیا گیا اور اس میں کن افراد کو کیسے اور کن بنیادوں پر بھرتی کیا جاتا ہے، یہ ساری تفصیل آگے چل کر بیان کر یں گے پہلے ذکر کرتے ہیں ایف سی ہیڈ کواٹرز  پر حملے کا  اور جانتے ہیں کہ  ایف سی ہیڈ کوارٹرز پر حملے کی تفتیش کہاں تک پہنچی ہے۔
ایف سی ہیڈ کوارٹرز پر حملے کی سی سی ٹی وی فوٹیجز سوشل میڈیا پر جاری کی گئی تھیں جس میں واضح طور پر دیکھا جا سکتا ہے کہ کیسے حملہ آور ہیڈ کوارٹرز کے سامنے اور پھر گیٹ کے قریب پہنچے۔
پولیس حکام کے مطابق تینوں حملہ آور ایک موٹر سائیکل پر پشاورکے علاقے صدر پہنچے تھے۔ ایک حملہ آور چادر اوڑھے صدر میں بی آر ٹی سٹیشن کے پاس سے گزرتا ہوا ایف سی ہیڈ کوارٹرز کے گیٹ پر دائیں جانب پہنچا اور وہیں اپنے آپ کو دھماکے سے اڑا دیا، حالانکہ پیدل جانے والے افراد کے لیے گیٹ کے بائیں جانب چھوٹا دروازہ ہے جہاں سے لوگ داخل ہوتے ہیں۔
بائیں جانب پیدل جانے والے راستے سے باقی دونوں حملہ آور ہیڈ کواٹرز کے اندر داخل ہوئے۔ ایف سی کے حکام نے نام ظاہر نہ کرنے کی شرط پر بتایا کہ دو اہلکار ادھر گیٹ پر تعینات تھے جو خود کش دھماکے میں جان سے چلے گئے تھے جبکہ ایک اہلکار جو اندر انٹری کے لیے موجود تھا اس پر حملہ آوروں نے فائرنگ کر دی تھی۔ حملہ آور گیٹ سے اندر داخل ہونے کے بعد دائیں جانب پارکنگ کے احاطے میں چلے گئے تھے۔
اس دوران ایف سی ہیڈ کورٹرز  میں موجود اے پی سی اور چھت پر موجود اہلکاروں نے پوزیشن سنبھال لی تھی۔ اے پی سی حرکت کرتے ہوئے پارکنگ کی جگہ تک پہنچ کر واپس آ گئی اور اس دوران حکام کے مطابق ایک حملہ آور کو اہلکاروں نے نشانہ بنایا تو اس نے اپنے آپ کو دھماکے سے اڑا دیا جبکہ دوسرا بھی وہیں ڈھیر ہو گیا۔
ایف سی کے چھت پر تعینات اہلکاروں نے حملہ آوروں کو آگے بڑھنے نہیں دیا، حالانکہ حملے کے وقت ہیڈکوارٹرز  میں صبح کی پریڈ جاری تھی۔ دھماکے کے بعد پریڈ کرنے والے اہلکار اندر چلے گئے تھے۔
پشاور میں کیپٹل سٹی پولیس آفیسر ڈاکٹر میاں سعید نے صحافیوں کو بتایا تھا کہ بظاہر ایسا لگتا ہے کہ حملہ آوروں کی کوشش تھی کہ پریڈ میں موجود اہلکاروں کو نشانہ بنایا جائے یا بیرک میں جا کر اہلکاروں کو یرغمال بنایا جائے۔  اس حملے میں چار ایف سی کے اہلکار اور سات شہری زخمی ہوئے ان میں ایک پی اے ایف کا اہلکار اور ایک سکول بھی ٹیچر شامل ہیں۔
انسپکٹر جنرل آف پولیس خیبر پختونخوا ذوالفقار حمید نے منگل کو صحافیوں سے بات چیت کرتے ہوئے کہا ہے کہ اس حملے کی تفتیش میں کافی پیش رفت ہوئی ہے، حملہ آوروں کے فنگر پرنٹس نادرا کو بھیج دیے گئے ہیں جبکہ حملہ آوروں کی تصویریں اور سی سی ٹی وی فوٹیجز بھی حاصل کر لی گئی ہیں۔
انھوں نے کہا ہے کہ فارنزک شواہد حاصل کیے گئے ہیں جبکہ بم ڈسپوزل سکواڈ نے تمام بارودی مواد کے نمونے  لیے ہیں اور اب ٹریک کر رہے ہیں، جس سے جلد کسی نہ کسی نتیجے تک پہنچ جائیں گے۔
انھوں نے حملہ آوروں کی شناخت کے بارے میں بتایا کہ اگر ان حملہ آوروں کے مقامی سطح پر کوئی شہری ہونے کے شواہد نہیں ہیں تو ہو سکتا ہے کہ یہ کہیں اور سے آئے ہیں لیکن اس بارے میں اب تک وہ کچھ کہہ نہیں سکتے۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
ایف سی کے ہیڈ کوارٹرز پر خود کش حملے کے بعد مختلف کیمروں کی فوٹیجز ملا کر ایک تفصیلی ویڈیو جاری کی گئی ہے، جس میں دیکھا جا سکتا ہے کہ تینوں حملہ آور ایک موٹر سائیکل پر سوار ہو کر ایف سی ہیڈ کوارٹر کی جانب آتے ہیں۔
انسپکٹر جنرل پولیس خیبر پختونخوا ذوالفقار حمید نے گذشتہ روز صحافیوں سے بات چیت کرتے ہوئے تفتیش کا زکر کیا تھا اور بتایا تھا کہ شواہد حاصل کیے جا رہے ہیں اور اس کی تہہ تک پہنچنے کے لیے ویڈیوز اور فورنزک شواہد حاصل کیے گئے ہیں ۔
اس فوٹیج میں دیکھا جا سکتا ہے کہ تینوں حملہ آور موٹر سائیکل پر الٹی سمت یعنی رانگ سائڈ سے آئے۔ ان حملہ آوروں نے مختلف رنگ کی چادریں اوڑھی ہوئی تھیں۔
ایف سی ہیڈ کواٹرز کے قریب پہنچ کر حملہ آوروں نے موٹر سائیکل روکی، کچھ دیر بات چیت کرتے رہے۔ اس کے بعد ایک حملہ آور ان کے پاس سے چلا جاتا ہے سے چلا جاتا ہے جبکہ باقی دو حملہ آور بند دوکانوں کے سامنے موٹر سائیکل کھڑی کر دیتے ہیں۔
دو حملہ آور ادھر ہی رک جاتے ہیں جبکہ تیسرا حملہ آور سڑک کنارے رک جاتا ہے، بار بار چادر ٹھیک کرکے اوڑھتا ہے۔
ویڈیو میں دیکھا گیا ہے کہ تھوڑی دیر بعد وہ حملہ آور پیدل چل کر ایف سی ہیڈکوارٹرز کے گیٹ کے طرف جاتا ہے اور پھر ایک زور دار دھماکہ ہوتا ہے اور اس کے بعد ویڈیو میں اڑتا ہوا دھواں دیکھا جا سکتا ہے۔
اس کے بعد دو مزید حملہ آور گیٹ کے اندر داخل ہوتے ہیں جہاں گیٹ کے قریب ایک کمرے میں انھیں فائرنگ کرتے دیکھا جا سکتا ہے۔
ہیڈ کواٹرز کے اندر دھماکے کے وقت گراؤنڈ میں اہلکار پریڈ کر رہے تھے اور وہ اس واقعے کے فوراً بعد اندر چلے گئے۔ ویڈیو میں دیکھا جا سجتا ہے کہ اسی وقت وہاں ایک بکتر بند گاڑی وہاں آئی جس کے بعد حملہ آور گیٹ کے قریب پارکنگ ایریا  میں چلے  گئے۔  اس کے بعد جس دروازے سے حملہ آور داخل ہوئے تھے وہاں ایک دھماکہ ہوا۔
خیبر پختونخوا میں شدت پسندی پر گہری نظر رکھنے والے تجزیہ کاروں کا کہنا ہے کہ صوبے میں عسکریت پسندوں نے حملے کرنے کا طریقہ کار بدلا ہے۔
سینیئر صحافی اور تجزیہ کار فرزانہ علی نے بی بی سی کو بتایا کہ حالیہ دنوں میں عسکریت پسندوں نے اپنے حملوں کا طریقہ کار تبدیل کیا ہے اور اب عسکریت پسند دو، دو اور تین، تین خود کش بمبار ایک ساتھ بھیج دیتے ہیں، جن میں سے ایک پہلا حملہ کرتا ہے اور باقی دو حملہ آور اندر داخل ہو کر زیادہ نقصان پہنچانے کی کوشش کرتے ہیں۔
ان کا کہنا تھا کہ کیڈٹ کالج وانا اور ایف سی ہیڈ کواٹرز بنوں میں بھی حملہ آوروں نے یہی طریقہ اپنایا تھا۔
تجزیہ کار کا کہنا یہ بھی کہنا ہے کہ ان کے لیے یہ بھی حیران کن بات ہے کہ تین حملہ آور ایک ساتھ شہر میں کیسے داخل ہوجاتے ہیں جبکہ ہر جگہ پولیس اور دیگر فورسز کی چوکیاں قائم ہیں۔
ان کے مطابق سی سی ٹی وی فوٹیجز میں دیکھا جا سکتا ہے کہ خود کش بمبار پیدل چلتا ہوا ادھر آ رہا ہے لیکن کہیں کچھ ویجیلینس نظر نہیں آئی، جس سے ان حملہ آوروں کو حملہ کرنے سے پہلے ٹارگٹ کیا جا سکتا ہو۔
اس حملے میں ایف سی کے تین اہلکاروں کی جان چلی گئی ہے، جن میں سے دو کا تعلق محسود قوم سے بتایا گیا ہے جبکہ ایک کا تعلق مانسہرہ سے تھا۔ ایف سی حکام نے بتایا کہ تین اہلکاروں کی میتیں ان کے آبائی علاقوں کو روانہ کر دی گئی تھیں جہاں انھیں سپرد خاک کر دیا گیا ہے۔
ان میں الطاف حسین محسود کا تعلق ضلع ٹانک سے بتایا گیا ہے جن کی منگل کی صبح دس بجے تدفین کی گئی ہے۔ ان کے بھائی  صدام حسین نے بتایا کہ الطاف بہت ملنسار انسان تھے۔ وہ سنہ 2014 میں ایف سی میں سپاہی بھرتی ہوئے تھے اور مختلف علاقوں میں ڈیوٹیاں سر انجام دیتے رہے ہیں۔
گذشتہ تقریباً پانچ ماہ سے وہ پشاور میں ایف سی ہیڈ کوارٹرز میں تعینات تھے۔ الطاف حسین شادی شدہ تھے لیکن ان کی اولاد نہیں تھی۔ دراز قد اور لمبے بالوں کی وجہ سے ان کی شخصیت دیگر اہلکاروں سے نمایاں رہتی تھی۔
پشاور صدر کا علاقہ گنجان آباد ہے جہاں ہر وقت ٹریفک کا رش رہتا ہے۔ الطاف کو اکثر ایف سی گیٹ کے سامنے ڈیوٹی سرانجام کرتے دیکھا گیا ہے۔
محسود قبیلے کے دونوں اہلکاروں کا بنیادی تعلق جنوبی وزیرستان سے بتایا گیا ہے لیکن حالات کی وجہ سے بیشتر لوگ دیگر علاقوں کو منتقل ہو چکے ہیں۔ الطاف اور عالمزیب بھی اپنے اہل خانہ کے ہمراہ ٹانک اور کراچی میں رہائش پزیر تھے۔ دونوں ان دنوں ڈیوٹی کے لیے پشاور میں تھے۔
بنیادی طور پر فرنٹیئر کانسٹیبلری کی بنیاد سنہ 1913 میں انگریزوں کے دور میں رکھی گئی تھی اور اسے فرنٹیئر کانسٹیبلری ایکٹ 1915 کے تحت ان کو قائم کیا گیا تھا۔
اس فورس کے قیام کا بنیادی مقصد پاکستان کے قبائلی علاقوں اور شہری علاقوں کے درمیان سرحد پر تعیناتی تھی تاکہ ان علاقوں میں امن قائم رہے۔
ماضی میں قبائلی علاقوں سے شہری علاقوں پر اکثر حملے ہوتے رہے ہیں اور ان سے حفاظت کے لیے یہ فورس قائم کی گئی تھی اور اس میں متعلقہ قبائلی اور نیم قبائلی علاقوں کی اقوام سے سپاہیوں کی بھرتی کی جاتی ہے۔
ایف سی کے حکام کے مطابق  پہلے جب  فرنٹیئر کانسٹیبلری تھی اس وقت اس کے اہلکار 17 ضلعوں میں تعینات ہوتے تھے، لیکن نئے آرڈیننس کے بعد اب اس فورس کے 35 ونگ کمانڈرز ہیں اور ہر ونگ کمانڈر کے پاس ایک بٹالین موجود رہتی ہے۔
اس میں تمام قبائلی علاقوں کی اقوام اور ان کی ذیلی شاخوں سے لوگوں کو سپاہی بھرتی کیا جاتا ہے۔ اب اس کے چار گروپ کمانڈرز ہیں، جن میں جنوبی شمالی مرکزی اور کیپٹل گروپس شامل ہیں۔
ماضی میں خیبر پختونخوا اور بلوچستان کی سرحد پر واقع ضلع شیرانی ایف سی دائرہ اختیار سے باہر تھا لیکن اب وہاں بھی ایف سی تعینات ہے۔

### Article 262 ###
’صبح کا وقت تھا، باہر گلی سے شور کی آواز آئی۔ عبدالحنان جیسے ہی گھر سے باہر نکلا تو دیکھا کہ ڈاکو بچے کے ساتھ موجود ایک شخص سے موبائل چھین رہے تھے۔ انہوں نے حنان کی بھی تلاشی لی لیکن اس کے پاس موبائل نہیں تھا اس کی ہاتھا پائی ہوئی اور ایک ڈاکو نے گولی چلائی جو اسے لگی اور وہ گر گیا۔‘
درہ آدم خیل سے تعلق رکھنے والے مزدور عبدالحنان پیر کو کراچی کے علاقے بلوچ گوٹھ میں ایک ڈاکو کی فائرنگ سے ہلاک ہوئے تھے اور اس واقعے کے بعد مقامی لوگوں نے ایک شخص کو پکڑ کر زندہ جلا دیا تھا۔
اس واقعے کی ویڈیوز سوشل میڈیا پر بھی گردش کر رہی ہے۔
عبدالحنان کے چچا اور سسر گل محمد خان نے بی بی سی اردو سے بات کرتے ہوئے بتایا کہ گولی لگنے کے بعد حنان کو عباسی شہید ہسپتال لے جایا گیا مگر وہ جانبر نہ ہوسکا کیونکہ گولی اس کے دل سے آر پار ہو گئی تھی۔
سٹریٹ کرائم کی اس واردات کے بارے میں کراچی پولیس کے ضلع غربی کے  ڈی آئی جی عرفان بلوچ کا کہنا ہے کہ دو ڈاکوؤں نے ایک شخص سے موبائل فون چھیننے کی کوشش کی جو اپنے بچے کو سکول چھوڑنے جا رہا تھا، اسی دوران ایک باڈی بلڈر نے مزاحمت کی جس پر ڈاکوؤں نے گولی چلا دی۔
انھوں نے مزید بتایا کہ مقامی لوگوں نے ایک ڈاکو کو پکڑ لیا اور تشدد کا نشانہ بنایا۔
عرفان بلوچ کے مطابق یہ واقعہ پیر کی صبح پیش آیا جبکہ ویڈیو رات کو وائرل ہوئی جس میں دیکھا جا سکتا ہے کہ ایک شخص کو زندہ جلایا گیا ہے۔
ان کا کہنا تھا کہ اس سلسلے میں ہجوم کے خلاف مقدمہ درج کیا گیا ہے جبکہ علاقے کے ایس ایچ او کو بھی معطل کردیا گیا ہے۔
ڈی آئی جی کا مزید کہنا تھا کہ ’مقامی تھانیدار جب جائے وقوع پر پہنچا تو اسے معلوم نہ تھا کہ ڈاکو کو کھمبے سے باندھ کر جلایا گیا ہے، تاہم وہ زخمی ڈاکو کو ہسپتال لے گئے لیکن وہ ہلاک ہو گیا۔‘
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
اورنگی ٹاؤن تھانے میں اس واقعے کے حوالے سے تین مقدمات درج کیے گئے ہیں۔
پہلے مقدمے میں مقتول عبدالحنان کے سسر گل محمد خان نے مؤقف اختیار کیا ہے کہ ان کے داماد کو گلی میں دو موٹر سائیکل سوار ڈاکوؤں نے اسلحے کے زور پر لوٹنے کی کوشش کی اور مزاحمت کرنے پر گولی مار دی۔ ان کا کہنا ہے کہ اسی دوران محلے کے لوگ جمع ہوگئے اور ایک ڈاکو کو پکڑ کر مار پیٹ شروع کردی جبکہ دوسرا ڈاکو موقع سے فرار ہو گیا۔
گُل محمد کے مطابق ان کے داماد اور ڈاکو دونوں کو زخمی حالت میں عباسی شہید ہسپتال لے جایا جا رہا تھا کہ راستے میں دونوں چل بسے۔
اس کے علاوہ سرکار کی مدعیت میں نامعلوم افراد پر ایک ڈاکو کو زندہ جلانے کا مقدمہ بھی درج کیا گیا ہے۔
ہیڈ کانسٹیبل انیس الرحمان نے اس ایف آئی آر میں مؤقف اختیار کیا ہے کہ دوران گشت شاہ فیصل محلہ سیکٹر سات ایف پہنچے تو علم ہوا کہ ڈاکوؤں نے ایک شخص عبالحنان کو گولی مار کر ہلاک کیا، جس کے بعد محلے والوں نے ایک ڈاکو جس کا نام ساجد تھا کو پکڑ لیا جبکہ اس کا ساتھی موٹرسائیکل پر فرار ہو گیا۔
مدعی کے مطابق موقع پر موجود عوام نے پکڑے گئے ڈاکو کو پہلے مارا پیٹا اور پھر آگ لگا کر جلانے کی بھی کوشش کی۔ ان کا کہنا ہے کہ ڈاکو کو زخمی حالت میں ایمبولینس کے ذریعہ ہسپتال روانہ کیا گیا لیکن وہ ہسپتال پہنچنے سے قبل ہی چل بسا۔
تیسرا مقدمہ ہیڈ کانسٹیبل انیس الرحمان کی ہی مدعیت میں مبینہ ڈاکو ساجد کے خلاف غیر قانونی اسلحہ رکھنے کے الزام میں دائر کیا گیا ہے۔
ڈی آئی جی عرفان بلوچ نے بی بی سی اردو کو بتایا کہ ڈاکو کو جلانے والے ملزمان کی تلاش جاری ہے اور جلد ان کی شناخت ہو جائے گی۔ ان کا کہنا تھا کہ ویڈیو صرف کھمبے سے باندھے گئے ڈاکو کو جلانے کی کوشش کی ہے اور اس شخص نے بعد میں خود کو رسی سے آزاد بھی کرلیا تھا۔
ان کا کہنا ہے کہ ویڈیو میں آس پاس موجود لوگ نظر نہیں آرہے لیکن پولیس ان تک پہنچ جائے گی۔
کراچی میں مشتعل عوام کے قانون ہاتھ میں لینے اور اس کے نتیجے میں ہلاکت کا یہ پہلا واقعہ نہیں ہے۔ چند برس قبل مچھر کالونی کے علاقے میں بھی ایک مشتعل ہجوم نے ٹیلی کام انجینیئر اور ان کو ڈرائیور کو تشدد کر کے ہلاک کر دیا تھا اور پولیس کے مطابق مقامی لوگوں نے اُنھیں بچوں کے اغواکار سمجھ کر تشدد کا نشانہ بنایا تھا۔
ایک غیر سرکاری تنظیم پلس نے چند برس قبل کراچی میں سٹریٹ کرائم پر ایک تحقیق کی جس کے نتائج کے مطابق  ان جرائم سے لوگوں میں عدم تحفظ کا احساس بڑھ رہا ہے۔
پلس کے کنسلٹنٹ کاشف حفیظ  کا کہنا ہے کہ اُنھوں نے کراچی کے ساتوں اضلاع میں ایک مطالعہ کیا گیا، جس سے پتا چلتا ہے کہ سٹریٹ کرائمز میں اضافہ کراچی والوں کو مزید خوفزدہ کر رہا ہے اور انھیں مزید غیر محفوظ محسوس کر رہا ہے۔
اس سروے کے جواب دہندگان میں ہر 10 میں سے سات لوگ ایسے ہیں جو خود یا ان کا کوئی قریبی رشتے دار یا جاننے والا سٹریٹ کرائم کا شکار ہوا ہے۔
اسلام آباد ریسرچ انسٹیٹیوٹ میں اسسٹنٹ ریسرچ ایسوسی ایٹ اور نسٹ یونیورسٹی میں درس و تدریس سے منسلک ماہین احمد نے اس بارے میں ماضی میں بی بی سی کو بتایا تھا کہ پُرتشدد ہجوم کی ذہنیت ایک جامع سائنس ہے، جس کے مطابق لوگ ہجُوم میں اپنے کسی بھی رویے کو محفوظ سمجھتے ہیں۔
ان کا کہنا تھا کہ ’لوگ قانون نافذ کرنے والے اداروں اور عدالتوں پر یقین نہیں رکھتے اور سمجھتے ہیں کہ وہ خود ہی قانون ہاتھ میں لیں اور ’فوری انصاف‘ فراہم کرنے کی صلاحیت رکھتے ہیں۔ ایسے لوگ جانتے ہیں کہ ہجوم میں ان کی اور ان کے فعل کی پہچان اب ختم ہو گئی ہے اس لیے انھیں علم ہے کہ ان کی پکڑ نہیں ہو گی۔‘
ماہین احمد کے مطابق ’جب آپ ہجوم کا حصہ بن جائیں تو آپ کی انفرادی پہچان تو ختم ہوتی ہی ہے مگر اس کے ساتھ ہی آپ کی سوچنے سمجھنے کی انفرادی صلاحیت بھی دب جاتی ہے۔ اب آپ وہی کرتے ہیں جو ہجوم کر رہا ہے۔ آپ خود درست اور غلط میں تفریق کرنے سے قاصر ہیں کیونکہ خود کو بہتر سمجھنے والا مشتعل ہجوم آپ کو کنٹرول کر رہا ہے۔‘

### Article 263 ###
بنگلہ دیش کے عام انتخابات میں بنگلہ دیش نیشنلسٹ پارٹی (بی این پی) کی کامیابی کے بعد جہاں ممکنہ وزیر اعظم طارق رحمان عالمی رہنماؤں کی مبارکبادیں سمیٹ رہے ہیں تو وہیں پاکستان کے وزیر اعظم شہباز شریف نے بھی بنگلہ دیش کی نئی قیادت کے ساتھ مل کر کام کرنے کی خواہش کا اظہار کیا ہے۔
ایکس پر اپنے بیان میں شہباز شریف کا کہنا تھا کہوہ ’بنگلہ دیش میں پارلیمانی انتخابات میں بی این پی کی شاندار کامیابی پر طارق رحمان کو مبارکباد پیش کرتے ہیں۔‘
شہباز شریف کا کہنا تھا کہ وہ تاریخی برادرانہ اور کثیر جہتی تعلقات کو مزید مستحکم کرنے اور ترقی کے مشترکہ اہداف کو آگے بڑھانے کے لیے بنگلہ دیش کی نئی قیادت کے ساتھ مل کر کام کرنے کے منتظر ہیں۔
بنگلہ دیش میں شیخ حسینہ کی قیادت میں عوامی لیگ کی حکومت کو پاکستان مخالف اور انڈیا نواز سمجھا جاتا تھا۔ لیکن اگست 2024 میں عوامی بغاوت کے نتیجے میں شیخ حسینہ کی انڈیا روانگی کے بعد صورتحال یکسر بدل گئی تھی۔
بنگلہ دیش کی عبوری حکومت نے پاکستان کے ساتھ اپنے روابط کو آگے بڑھایا تھا۔ دونوں ممالک کے مابین تجارتی روابط کو فروغ دیا گیا جبکہ دونوں ممالک نے ویزے کے اجرا کو آسان کرنے کے ساتھ ساتھ فلائٹ آپریشن بھی بحال کیا ہے۔
بنگلہ دیش کی عبوری حکومت کے سربراہ محمد یونس مختلف عالمی فورمز پر پاکستان کے وزیر اعظم شہباز شریف سے ملاقاتیں بھی کرتے رہے ہیں۔
اب بنگلہ دیش نیشنلسٹ پارٹی کی کامیابی کے بعد پاکستان اور بنگلہ دیش کے تعلقات میں مزید بہتری کی اُمید ظاہر کی جا رہی ہے۔
بنگلہ دیش کے انتخابات کے نتائج پاکستان کے لیے کیا اہمیت رکھتے ہیں؟ بی این پی کی نئی حکومت پاکستان کے ساتھ اپنے روابط کو کتنا آگے بڑھائے گی؟ کیا خطے میں نئی صف بندی ہو گی اور انڈیا اس ساری صورتحال میں کہاں کھڑا ہو گا۔
ان تمام معاملات پر بی بی سی نے بنگلہ دیش کی سیاست کو قریب سے دیکھنے والے تجزیہ کاروں سے بات کی ہے۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
بعض ماہرین کہتے ہیں کہ بی این پی کی کامیابی پاکستان کے لیے مثبت پیش رفت ہے۔ لیکن بعض مبصرین کہتے ہیں کہ بنگلہ دیش کی نئی حکومت کے لیے انڈیا کے ساتھ تعلقات بگاڑ کر آگے بڑھنا اتنا آسان نہیں ہو گا۔
عالمی اُمور کے تجزیہ کار ڈاکٹر حسن عسکری رضوی کہتے ہیں کہ شیخ حسینہ کی حکومت میں پاکستان اور بنگلہ دیش کے تعلقات نہ ہونے کے برابر تھے۔ لیکن اب بنگلہ دیش میں ایک ایسی حکومت آ رہی ہے، جو پاکستان کے ساتھ اچھے تعلقات رکھنا چاہتی ہے۔
’ماضی میں بھی جب بی این پی اقتدار میں آتی رہی ہے تو خالدہ ضیا کی حکومت کے پاکستان کے ساتھ دوستانہ تعلقات تھے اور اب دوبارہ وہ سلسلہ بحال ہونے والا ہے اور دونوں ملکوں کے تعلقات میں مزید بہتری آئے گی۔‘
ڈاکٹر حسن عسکری رضوی کا کہنا تھا کہ بنگلہ دیش اور پاکستان مل کر جنوبی ایشیا میں استحکام اور تعاون کو فروغ دیں گے۔
دفاعی اُمور کے تجزیہ کار اکرام سہگل کہتے ہیں کہ بی این پی اور جماعت اسلامی، دونوں کو انڈیا مخالف جماعتیں سمجھا جاتا ہے۔ لہذا بنگلہ دیش میں جو بھی انڈیا مخالف جماعت ہے، وہ ظاہر ہے پاکستان کے قریب ہو گی۔
بی بی سی سے گفتگو کرتے ہوئے اکرام سہگل کا کہنا تھا کہ پاکستان کو شکر ادا کرنا چاہیے کہ انڈیا پاکستان کے خلاف سفارتی محاذ پر جو کچھ بھی کرتا ہے، اسے اس کا نقصان ہوتا ہے۔
اکرام سہگل کا کہنا تھا کہ اس وقت بنگلہ دیش میں انڈیا مخالف جذبات پائے جاتے ہیں۔ لیکن پاکستان کو یہ بھی فکر کرنی چاہیے کہ کہیں نئی آنے والی حکومت انڈیا کے ساتھ اپنے تعلقات زیادہ استوار نہ کر لے۔
’ابھی تو وہ اینٹی انڈیا ہیں، لیکن پاکستان کو اس وقت کی فکر کرنی چاہیے جب وہ (بنگلہ دیش) اینٹی انڈیا نہ رہے تو۔‘
خیال رہے کہ سنہ 2021 میں افغانستان میں طالبان حکومت آنے کے بعد اسے پاکستان کے لیے خوش آئند قرار دیا جا رہا تھا۔ پاکستان میں بھی بعض سیاسی رہنماؤں نے طالبان حکومت کا خیر مقدم کیا تھا۔ لیکن وقت گزرنے کے ساتھ ساتھ  دونوں ممالک کے تعلقات میں سرد مہری آ گئی ہے اور افغان طالبان نے انڈیا کے ساتھ قریبی روابط قائم کر لیے ہیں۔
ڈاکٹر حسن عسکری رضوی کہتے ہیں کہ بنگلہ دیش کی کوئی بھی حکومت انڈیا کے ساتھ اپنے تعلقات کو خراب نہیں کرے گی۔
اُن کا کہنا تھا کہ بنگلہ دیش کا انڈیا کے ساتھ طویل بارڈر ہے اور خلیج بنگال میں بھی انڈیا اپنا اثرو رسوخ رکھتا ہے۔ لہذا بنگلہ دیش کی نئی حکومت ایک حقیقت پسندانہ خارجہ پالیسی اپنائے گی اور انڈیا کے ساتھ اپنے تعلقات کو نارمل رکھے گی۔
’بنگلہ دیش کی کوئی حکومت انڈیا کو ناراض کرنے یا اس سے جھگڑا کرنے کی متحمل نہیں ہو سکتی، کیونکہ کچھ جغرافیائی حقیقتیں ہیں جسے بنگلہ دیش نظرانداز نہیں کر سکتا۔‘
لیکن اُن کے بقول یہ تعلقات اتنے زیادہ گرمجوشی والے یا اُس نوعیت کے نہیں ہوں گے جس طرح شیخ حسینہ حکومت اور انڈیا کے تھے۔
اکرام سہگل کہتے ہیں کہ اگر پاکستان اور بنگلہ دیش نے اپنے تعلقات کو آگے بڑھانا ہے تو ویزا اور ٹیرف فری پالیسی کو اپنانا ہو گا۔
اُن کا کہنا تھا کہ یہ بھی ممکن ہے کہ دونوں ممالک ایسا دفاعی معاہدہ بھی کر لیں جس میں ایک پر حملہ دوسرے پر حملہ تصور کیا جائے۔
اکرام سہگل کے بقول یہ اسی نوعیت کا معاہدہ ہو سکتا ہے جیسا سعودی عرب اور پاکستان کے مابین ہوا تھا۔
خیال رہے کہ پاکستان اور سعودی عرب نے گذشتہ برس ’باہمی دفاع کا سٹریٹیجک معاہدہ‘ کیا تھا جس کے تحت ’کسی ایک ملک کے خلاف جارحیت کو دونوں ملکوں کے خلاف جارحیت تصور کیا جائے گا۔‘
اکرام سہگل کہتے ہیں کہ انڈیا کی پالیسیاں ایسی ہیں جس کی وجہ سے اس کے تمام ہمسایوں کو اس سے شکایات ہیں۔ لہذا یہی وہ وجہ ہے جس نے پاکستان اور بنگلہ دیش کو حالیہ عرصے میں ایک دوسرے کے قریب کیا۔
اُن کے بقول بنگلہ دیش کے انتخابی نتائج کے بعد اُنھیں خطے میں ایک نئی صف بندی ہوتی دکھائی دے رہی ہے جس میں پاکستان، بنگلہ دیش اور چین ہمیں خطے کے معاملے پر ایک ساتھ دکھائی دیں گے۔
جواہر لال نہرو یونیورسٹی کے سینٹر فار انٹرنیشنل سٹیڈیز کے پروفیسر سنجے بھردواج کہتے ہیں کہ بی این پی کی حکومتوں کے دوران پاکستان کے ساتھ بنگلہ دیش کے تعلقات اچھے رہے ہیں۔
اُنھوں نے بی بی سی ہندی کے دیپک منڈل سے گفتگو کرتے ہوئے کہا کہ ’جب بی این پی 1991 سے 1996 کے درمیان اور پھر 2001 سے 2006 کے درمیان بنگلہ دیش میں برسراقتدار تھی، اس کے پاکستان کے ساتھ  اچھے روابط تھے۔‘
اُن کا کہنا تھا کہ پاکستان میں اسلامی نظریے کو بڑے پیمانے پر فروغ دیا جاتا ہے جبکہ بی این پی بھی اس حوالے سے معتدل پالیسی رکھتی ہے۔ لہذا اگر بی این پی اور جماعت اسلامی کی مخلوط حکومت بن جاتی تو اسلامی بنیاد پرستی کو فروغ مل سکتا ہے، لیکن بظاہر فی الحال اس کا کوئی امکان نہیں، لیکن پھر بھی یہ پاکستان کے لیے اچھی خبر ہے۔
خالدہ ضیا کے پاکستان کے حوالے سے ہمدردانہ رویے کو انڈیا میں اچھی نظر سے نہیں دیکھا جاتا تھا تو اگر اب ایسا ہوتا ہے تو انڈیا پر کیا اثر پڑے گا؟
اس پر سنجے بھردواج نے کہا کہ 2001 سے 2006 کے دوران طارق رحمان بی این پی کے تمام آپریشنز کی نگرانی کرتے تھے۔ اس دور میں بھی طارق رحمان کی پالیسی پاکستان کے حوالے سے نرم تھی جب کہ انڈیا کے ساتھ ورکنگ ریلیشن شپ تھا، اس عرصے میں بنگلہ دیش اور انڈیا کے درمیان اچھی ہم آہنگی نہیں تھی۔
سنجے بھردواج کا کہنا ہے کہ انڈیا ایک جامع معاشرے اور جمہوریت کی وکالت کرتا ہے لیکن بی این پی کی پالیسیوں میں فوج کا اہم کردار ہے اور اسلام اس کے نظریے کا مرکز ہے۔
اُن کے بقول انڈیا ایک جمہوری، سیکولر اور قوم پرست بنگلہ دیشی حکومت کا خواہشمند رہا ہے۔ تاہم اب اس بات کا امکان نہیں کہ یہ سب بنگلہ دیش میں نظر آئے گا۔
انڈین وزیرِ اعظم نریندر مودی نے طارق رحمان کو ٹیلی فون کر کے اُنھیں انتخابات میں کامیاب پر مبارکباد دی ہے۔
ٹیلی فونک رابطے کے بعد اپنے بیان میں انڈین وزیر اعظم کا کہنا تھا کہ 'میں نے طارق رحمان کو فون کیا اور اُنھیں بنگلہ دیش کے انتخابات میں شاندار کامیابی پر مبارکباد دی۔'
وزیر اعظم مودی کا کہنا تھا کہ اُنھوں نے ٹیلی فونک گفتگو میں بنگلہ دیش اور انڈیا میں رہنے والوں کے لیے امن، ترقی اور خوشحالی کے عزم کا اعادہ کیا۔
طارق رحمان کا بھی کہنا تھا کہ اُنھیں نریندر مودی سے بات کر کے بہت خوشی ہوئی۔
نریندر مودی اور طارق رحمان کے مابین ’خوشگوار جملوں‘ کے تبادلے کے بعد بعض ماہرین کا کہنا ہے کہ انڈیا نے حال ہی میں بی این پی کے ساتھ اپنے تعلقات کو بہتر بنانے کی جو پہل کی ہے، اس کے اچھے نتائج برآمد ہوئے ہیں۔
رواں برس جب خالد ضیا کی وفات ہوئی تو انڈین وزیر خارجہ ڈھاکہ آئے تھے۔
اس وقت، بین الاقوامی تعلقات کے ماہرین کا خیال تھا کہ انڈین وزیرِ خارجہ اور انڈین حکومت کا بی این پی چیئرپرسن کو خراج تحسین پیش کرنے کا تعزیتی پیغام مستقبل کے تعلقات کو آگے لے جانے کے بارے میں انڈیا کے موقف کا واضح اشارہ ہے۔
شیخ حسینہ کے بیٹے سجیب واجد نے بنگلہ دیش کی عبوری حکومت کی پاکستان کے ساتھ بڑھتی قربتوں پر اخبار انڈین ایکسپریس کو بتایا تھا کہ یہ انڈیا کے لیے تشویش کا باعث ہونا چاہیے۔ ’عوامی لیگ کی حکومت نے انڈیا کی مشرقی سرحد کو دہشت گردی سے محفوظ رکھا۔ کیونکہ اس سے پہلے بنگلہ دیش انڈیا میں شورش کے اڈے کے طور پر استعمال ہوتا تھا۔‘
شیو نادر یونیورسٹی میں بین الاقوامی تعلقات کے پروفیسر اور انڈیا کے عالمی میگزین کے ایڈیٹر ہیپیمون جیکب نے ہندوستان ٹائمز میں لکھا کہ انڈیا کے بنگلہ دیش کے ساتھ تیزی سے بگڑتے تعلقات مختلف چیلنجز پیش کر رہے ہیں۔
اُن کا کہنا تھا کہ دونوں ممالک کی چار ہزار کلو میٹر طویل سرحد کے ساتھ دراندازی کا خطرہ بڑھ جائے گا۔
اُن کے بقول پاکستان اور چین، انڈیا اور بنگلہ دیش کے تعلقات میں کشیدگی کا فائدہ اُٹھا رہے ہیں اور بنگلہ دیش میں پاکستان کی سرگرمیاں بڑھی ہیں۔
بہت سے مبصرین کا خیال ہے کہ یہ توقع کرنا واقعی بہت زیادہ ہے کہ بنگلہ دیش میں کسی ایک سیاسی جماعت کے ساتھ انڈیا کا مستقل تعلق ہو گا۔
سابق انڈین سفارت کار سومین رائے نے بی بی سی کو بتایا کہ بین الاقوامی تعلقات میں مستقل دوست نام کی کوئی چیز نہیں ہوتی، اسی طرح مستقل دُشمن بھی نہیں ہوتا۔
اُن کے بقول عوامی لیگ کی صورت میں انڈیا کے لیے بنگلہ دیش میں ایک دوست حکومت تھی، لیکن اب ایک نئی حکومت آ رہی ہے۔ لیکن قومی مفاد سب سے زیادہ اہمیت رکھتا ہے، انڈیا سب سے پہلے اپنے قومی مفاد کو دیکھے گا۔
وہ کہتے ہیں کہ اگر انڈیا عوامی لیگ پر ہی انحصار کرے گا تو پھر ہمارا اس کے علاوہ کسی سے کوئی تعلق نہیں ہو گا۔ ایسا کرنا درست نہیں ہو گا اور انڈین حکومت بھی ایسا نہیں کرے گی۔
سومین رائے کہتے ہیں کہ انڈیا کی خارجہ پالیسی کی سمت کا تعین ’سٹریٹجک مفادات‘ سے ہوتا ہے اور مستقبل میں بنگلہ دیش پر بھی یہی لاگو ہو گا۔
اُن کے بقول سادہ سی بات ہے کہ انڈیا دیکھے گا کہ اگر عوامی لیگ کے علاوہ کسی بھی جماعت کے ساتھ دوستی کر کے اس کے قومی مفادات کا تحفظ ہوتا ہے تو اس راستے پر چلنے سے انڈیا نہیں ہچکچائے گا۔

### Article 264 ###
قیصر احمد کی عمر 65 برس ہے۔ بارہ سال قبل ایک شپنگ کمپنی میں اُن کی ملازمت اس وقت ختم ہوئی جب اس کمپنی نے پاکستان میں اپنا کاروبار بند کرنے کا فیصلہ کیا تھا۔
اس کے بعد قیصر احمد نے ایک اور ادارے میں ملازمت شروع کی جہاں انھوں نے پانچ سال تک کام کیا۔ اس کمپنی سے نکل کر انھوں نے کچھ پیسے لگا کر کہیں سرمایہ کاری کی تاکہ ملازمت سے فارغ ہو کر گھر بیٹھ سکیں، تاہم ایسا مُمکن نہیں ہوا۔
ان کا خیال اور سوچ یہ تھی کہ ان کے دو بیٹوں اور ایک بیٹی نے تعلیم مکمل کر لی ہے جس میں ایم بی اے اور بی ایس ریاضی کی ڈگریاں شامل ہیں اور بس اب ان کے روزگار پر لگنے سے ان کے گھریلو اخراجات کے لیے آمدن شروع ہو جائے گی۔ کافی کوشش کے باوجود ان کے بچوں کو ملازمت تو نہیں مل سکی تاہم انھوں نے اپنی ملازمت کا سلسلہ جاری رکھا۔
قیصر احمد کا کہنا ہے کہ ان کی محدود سرمایہ کاری سے اتنا منافع نہیں ملتا کہ گھریلو اخراجات پورے ہو سکیں۔ وہ اس عمر میں بھی کام کر رہے ہیں کیونکہ ان کے بچوں کو ابھی تک ملازمت نہیں مل سکی کہ جس سے گھر کے لیے اضافی آمدنی حاصل ہو اور وہ فراغت سے اس عُمر میں گھر بیٹھ سکیں۔
قیصر احمد سے ملتے جلتے حالات پاکستان میں بے شمار لوگوں کے ہیں کہ جو 60 سے 65 اور 70 سال کی عمر میں بھی کام کر رہے ہیں۔ معاشی ماہرین ایسے افراد کے کام کرنے کو ’انفلیشن ایڈجسٹمنٹ رئیل انکم‘ کہتے ہیں۔ ان کے مطابق اگر بچے کام کرتے بھی ہوں تو وہ اتنا نہیں کما پاتے کہ گھریلو اخراجات اور والدین کا خرچ برداشت کر سکیں اس لیے والدین جن میں زیادہ تر والد ہی وہ فرد ہوتے ہیں جنھیں بڑھاپے میں بھی اولاد اور گھریلو اخراجات چلانے کے لیے کام کرنا پڑتا ہے۔
پاکستان میں حال ہی میں جاری کیے جانے والے لیبر فورس سروے میں بھی یہ انکشاف ہوا ہے کہ 65 اور اس سے زائد عمر کے افراد میں بے روزگاری کی شرح سب سے کم ہے جب کہ 20 سے 30 سال کی عمر کے افراد میں بے روزگاری کی شرح سب سے زیادہ ہے۔
دوسری جانب راجہ کامران 40 کی دہائی میں ہیں اور 20 سال سے میڈیا اور پبلک ریلشینگ کے شعبے میں کام کرتے رہے تاہم حال ہی میں تنخواہ کے مسائل کی وجہ سے انھیں پی آر کمپنی کی نوکری چھوڑنی پڑی۔
راجہ کامران کے مطابق وہ اس وقت بے روزگار ہیں۔ ان کا کہنا ہے کہ انھیں میڈیا میں ملازمت تو مل سکتی ہے مگر وہاں کم ترین تنخواہ کے علاؤہ غیر معمولی تاخیر سے ادائیگی بھی ایک بڑا مسئلہ ہے۔
ایک جانب راجہ کامران جیسے افراد بے روزگار ہیں تو دوسری جانب قیصر احمد نے بتایا کہ ان کا 30 سالہ بیٹا یونیورسٹی ڈگری ہولڈر ہونے کے باوجود ملازمت کا متلاشی ہے۔
پاکستان کے نئے لیبر فورس سروے میں بیروزگاری کی شرح 7.1 فیصد دکھائی گئی ہے جو دو دہائیوں کی بلند ترین شرح  بیروزگاری ہے۔
سروے کے مطابق 2021 سے سنہ 2025 تک چار سالوں میں ملک میں مزید 14 لاکھ بے روزگار افراد کا اضافہ ہوا، جس کے بعد ملک کی لیبر فورس 45 لاکھ سے 59 لاکھ تک پہنچ گئی۔
دوسری جانب ملک میں بڑھتی ہوئی مہنگائی اور ملازمتوں کے سکڑتے ہوئے مواقع کی وجہ سے یہاں نوجوانوں کو ملازمتیں ملنے میں دشواری کا سامنا ہے تو اس کے ساتھ بڑی عمر کے افراد ابھی تک کام کرنے پر مجبور ہیں۔
پاکستان کی وزارت منصوبہ بندی و ترقی کی جانب سے جاری کیے جانے والے لیبر فورس سروے میں بتایا گیا کہ پاکستان میں بے روزگار افراد میں 31 فیصد اضافہ ہوا ہے، جس کے نتیجے میں مزید 14 لاکھ افراد بے روزگار ہو گئے ہیں۔
بے روزگار افراد کی مجموعی تعداد سال 2020-21 میں 45 لاکھ سے بڑھ کر سال 2024-25 میں 59 لاکھ ہوگئی ہے۔ اقتصادی ماہرین کے مطابق یہ صورت حال لیبر مارکیٹ میں بڑھتی ہوئی مشکلات کی نشاندہی کرتی ہے۔
یہ اضافہ تمام عمر کے گروہوں اور مرد و خواتین دونوں پر اثرانداز ہوا ہے، جو روزگار کی صورتِ حال میں وسیع پیمانے پر بگاڑ کو ظاہر کرتا ہے۔ 15 سے 24 سال کی عُمر کے نوجوانوں میں بے روزگاری کی شرح اس عرصے کے دوران 11.1 فیصد سے بڑھ کر 12.6 فیصد ہوگئی ہے۔
پاکستان کے لیبر فورس سروے میں ملک کی لیبر مارکیٹ میں ایک نئے رجحان کی نشاندہی بھی کی گئی ہے جس میں گگ اکانومی شامل ہے یعنی ایک معیشت جو مستقل اور روایتی کی بجائے قلیل مدتی اور فری لانسنگ پر مشتمل ہو۔
سروے کے مطابق پرائمری ملازمتوں میں تقریباً تین فیصد مختصر مدت کے کاموں سے منسلک ہیں جب کہ ثانوی ملازمتوں میں مختصر مدت کی ملازمت کے افراد کا حصہ 10.6 فیصد ہو گیا ہے۔ اس شعبے میں خواتین کا حصہ نمایاں ہے۔ ثانوی ملازمتوں میں مختصر مدت والی ملازمتوں میں خواتین کا حصہ پندرہ فیصد اور مردوں کا حصہ 9.8 فیصد تک ہے۔
سروے کے مطابق زراعت کے شعبے میں روزگار کی شرح سنہ 2021 میں 37.4 فیصد تھی جو سنہ 2025 میں 33.1 رہ گئی۔ خدمات کے شعبے میں روزگار 37.2 فیصد سے 41.2 فیصد ہو گیا جب کہ صنعت کے شعبے میں روزگار کی شرح 25.4 فیصد سے 24.9 فیصد ہو گئی۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
پاکستان میں سرکاری ملازمت سے ریٹائرمنٹ کی عمر 60 برس ہے۔ نجی شعبے سے بھی لوگ عموماً اس عمر میں ریٹائر ہو جاتے ہیں تاہم لیبر فورس سروے کے مطابق پاکستان میں 60 اور اس سے زائد عمر کے افراد کی تعداد پاکستان کے لیبر فورس سروے میں بڑھی ہے اور ان میں  بیروزگاری کی شرح بھی دوسری عمر کے افراد کے مقابلے میں کم شرح سے بڑھی ہے۔
اس کا مطلب ہے کہ لوگ ریٹائرمنٹ لے کر گھر نہیں بیٹھ رہے بلکہ ملازمت جاری رکھ کر اپنی معاشی ضروریات کو کو پورا کرنے کی کوشش میں ہیں۔
معاشی ماہر ڈاکٹر اسد سعید نے بی بی سی سے بات کرتے ہوئے کہا کہ ’ملک میں سرمایہ کاری کی کم شرح اور معاشی گروتھ کے نہ ہونے کی وجہ سے ملازمتوں کے مواقع پیدا نہیں ہو رہے اور اسی وجہ سے نوجوانوں کو ملازمتیں نہیں مل رہیں۔‘
انھوں نے مزید کہا کہ ’اگر کسی نوجوان کے پاس ملازمت ہے لیکن اس کی تنخواہ اتنی نہیں ہے کہ وہ اپنے بیوی بچوں کے اخراجات کے ساتھ اپنے والدین کا بھی خرچ برداشت کر سکے تو اس بوجھ کو کم کرنے کے لیے والد کو بھی ملازمت کرنی پڑتی ہے۔‘
ڈاکٹر اسد سعید نے مزید کہا کہ ’بجلی و گیس کے بڑھتے ہوئے بل کے ساتھ میڈیکل کے خرچے ان سب کو پورا کرنے کے لیے بڑی عمر کے افراد بھی بچوں کے ساتھ مل کر کام کر ہے ہیں۔ اسے معاشی اصطلاح  میں ’انفلیشن ایڈجسڈڈ رئیل انکم‘ کہا جاتا ہے تاکہ مجموعی طور پر اتنی آمدنی ہو کہ اخراجات کو پورا کیا جا سکے۔‘
انھوں نے کہا کہ ’اس کے علاوہ بہت سے لوگ بڑی عمر میں اس لیے بھی کام کر رہے ہیں کہ ان کے بچوں کے پاس تعلیمی اسناد تو آگئیں لیکن ملک میں ملازمتوں کے سکڑتے ہوئے مواقع کی وجہ سے مسائل میں اضافہ ہو رہا ہے، جس کی وجہ سے وہ اب بھی کام جاری رکھے ہوئے ہیں۔
پاکستان کے نئے لیبر فورس سروے میں بتایا گیا ہے کہ بیروزگاری پاکستان کے تمام عمر کے افراد کو متاثر کر رہی ہے، تاہم پندرہ سال سے لے کر 30 سال کے افراد کے افراد میں اس کی شرح سب سے زیادہ ہے۔
اس بارے میں سابق وزیر خزانہ ڈاکٹر حفیظ پاشا نے بی بی سی سے بات کرتے ہوئے کہا کہ ’مُلک میں اس مسئلے کی سب سے بڑی وجہ مُلکی معاشی صورتحال ہے۔‘
انھوں نے بتایا کہ ’اگر صعنتی شعبے کی بات کی جائے تو پاکستان کی گذشتہ پانچ سالوں میں اس شعبے میں اوسطاً گروتھ صفر رہی ہے جس کی وجہ سے نئی ملازمتوں کے مواقع پیدا نہیں ہوئے جب کہ دوسری جانب ملک کی آبادی بڑھ رہی ہے۔‘
انھوں نے مزید کہا کہ ’اسی طرح سیلاب نے زرعی معیشت کو بھی بہت نقصان پہنچایا جس کی وجہ سے روزگار کے مواقع مزید سکڑ گئے ہیں۔‘
سابق وزیر خزانہ ڈاکٹر حفیظ پاشا نے کہا کہ ’ایک جانب تو وہ اعداد و شمار پیش کیے گئے ہیں کہ جو لیبر فورس میں شامل افراد کی بیروزگاری کے ہیں۔ دوسری جانب ایک خوفناک صورتحال ان دو کروڑ دس لاکھ افراد کی ہے جو پندرہ سے 24 سال کے ہیں اور وہ کسی سکول، کالج یا یونیورسٹی میں تعلیم کے حصول کے لیے نہیں جا رہے، جس کی وجہ ان کے نزدیک یہ ہے کہ ملازمت تو ملنی نہیں اس لیے پڑھنے کا کیا فائدہ ہے۔‘
ڈاکٹر پاشا نے کہا کہ ’یہ بہت بڑی تعداد ہے، دو کروڑ سے زائد افراد جو نوجوان بھی ہیں مگر وہ نہ تو تعلیم حاصل کر رہے ہیں اور نہ ہی اُن کی توجہ کسی ایسے کام کی جانب ہے جس میں اُن کا یا بحیثیتِ مجموعی مُلک کا کوئی فائدہ ہو۔‘
ڈاکٹر اسد سعید کا اس سلسلے میں کہنا ہے کہ ’معاشی گروتھ کم ہوئی ہے تو اس کا مطلب ہے کہ ملازمتیں کم ہو رہی ہیں۔‘
تاہم انھوں نے کہا کہ ’جو پڑھے لکھے نہیں ہیں وہ کہیں مزدوری یا گاڑی دھو کر کام کر لیتے ہیں اصل مسئلہ پڑھے لکھے افراد کا ہے کہ جو اس مقصد کے ساتھ تعلیم حاصل کرتے ہیں کہ تعلیم کے بعد وہ اچھی ملازمت حاصل کر لیں گے تاہم معیشت میں نمو نہ ہونے کی وجہ سے اب ملازمتوں کے مواقع پیدا نہیں ہو رہے اس لیے یہ طبقہ سب سے زیادہ مسائل کا شکار ہے۔‘

### Article 265 ###
23 سالہ امرت پال سنگھ گذشتہ سال 21 جون کو اپنے کھیتوں کے لیے گھر سے نکلے تھے۔ وہ اس بات سے بے خبر تھا کہ اب جلد گھر لوٹنا ایک خواب ہو گا۔
ان کا خاندان گذشتہ سات ماہ سے پاکستانی جیل میں قید امرت پال کے وطن واپس آنے کا انتظار کر رہا ہے۔ لیکن انتظار طویل ہوتا جا رہا ہے۔
انڈیا میں ضلع فیروز پور کے گاؤں کھرے کے اُتر کے رہنے والے امرت پال سنگھ اپنے کھیت میں کام کرنے گئے تھے جو پاکستان انڈیا سرحد کے بالکل قریب واقع ہے اور غلطی سے پاکستان میں داخل ہو گئے اور اس دن سے پاکستان کی جیل میں بند ہیں۔
یہ کہانی صرف امرت پال سنگھ کی نہیں ہے۔ فیروز پور ضلع کے ہستی کے گاؤں کا ایک نوجوان ہرپریت سنگھ بھی اگست 2023 میں غلطی سے سرحد پار کر گیا تھا۔ وہ پاکستانی پنجاب کی ایک جیل میں قید ہے۔
پاکستانی جیلوں میں قید ان پنجابی نوجوانوں کے والدین ان کی وطن واپسی کی امید لگائے بیٹھے ہیں جو ابھی تک پوری نہیں ہو سکی۔
دونوں نوجوانوں کو غیر قانونی طور پر پاکستانی سرحد میں داخل ہونے کے جرم میں سزا سنائی گئی۔ وہ اپنی سزائیں پوری کر چکے ہیں لیکن کئی ماہ گزرنے کے باوجود ان نوجوانوں کو ملک بدر نہیں کیا گیا۔ نوجوانوں کے اہل خانہ ان کی فکر میں نڈھال ہیں۔
بی بی سی اردو کو حاصل معلومات کے مطابق پاکستان کی وزارت خارجہ کی جانب سے ایک فہرست شیئر کی گئی ہے جس کے مطابق 257 انڈین شہری پاکستان کی حراست میں ہیں۔ ان میں سے 58 عام شہری اور باقی ماہی گیر ہیں۔
اس سوال کے جواب میں کہ وہ پاکستان کیسے پہنچے، امرت پال سنگھ کے والد جوگراج سنگھ نے بتایا کہ ان کا بیٹا بھی دیگر کسانوں کی طرح انڈیا کی جانب باڑ والے گیٹ سے روزانہ اپنی زرعی زمین پر کام کرنے جاتا تھا۔
21 جون کی دوپہر کو وہ بھی کھیتوں میں گیا اور انجانے میں سرحد پار کر کے پاکستان میں داخل ہو گیا۔
اسے پاکستان رینجرز نے پکڑ کر پولیس کے حوالے کر دیا۔ جس کے بعد ان کے خلاف ضلع قصور کے کنگن پور تھانے میں ایف آئی آر درج کی گئی۔
ہرپریت سنگھ کے والد جوگندر سنگھ نے بتایا کہ انھوں نے حسینی والا میں پاکستان اور انڈیا کی بین الاقوامی سرحد کے قریب زمین ٹھیکے پر لی تھی اور ہرپریت سنگھ اس زمین پر زرعی کام کے لیے جاتا تھا۔
’21 اگست کو میرا بیٹا ہرپریت سنگھ مویشیوں کے لیے سبز چارہ کاٹنے کے لیے گھر سے نکلا تھا لیکن وہ واپس نہیں آیا۔ میں نے رشتہ داروں اور اپنے بیٹے کے دوستوں سے اس کے بارے میں دریافت کیا۔ لیکن میرے بیٹے کے بارے میں کوئی معلومات نہیں ملی۔‘
’بعد میں مجھے معلوم ہوا کہ میرے بیٹے کو پاکستان رینجرز نے پکڑ لیا ہے۔ ان کے خلاف قصور ضلع کے گنڈا سنگھ والا تھانے میں مقدمہ درج کیا گیا تھا۔‘
ان کا کہنا ہے کہ ان کا بیٹا کھیتوں سے گزرتے ہوئے دریائے ستلج میں گرا اور بہہ کر پاکستان چلا گیا۔
جگراج سنگھ نے بتایا کہ 28 جولائی کو چونیاں میں ایک سول جج کی عدالت نے امرت پال سنگھ کو پاکستان (کنٹرول آف انٹری) ایکٹ 1952 کی دفعہ فور اور فارنرز ایکٹ 1946 کے سیکشن 14 کے تحت مجرم قرار دیا تھا۔
انھیں ایک ماہ قید کی سزا سنائی گئی تھی۔ اس کے علاوہ ایک لاکھ روپے کا جرمانہ بھی عائد کیا گیا۔
ان کا کہنا ہے کہ جرمانے کی عدم ادائیگی کی وجہ سے ان کا بیٹا زیادہ وقت جیل میں کاٹ چکا ہے۔ ان کی پوری سزا 25 ستمبر کو مکمل ہو گئی۔ بعد ازاں حکومت پاکستان نے 26 دسمبر تک تین ماہ کے لیے نظربندی کا حکم جاری کیا اور انھیں بطور انٹرن جیل میں رکھا گیا۔
نظربندی کا مطلب ہے کسی شخص کو بطور قیدی، بنیادی طور پر سیاسی یا فوجی وجوہات کی بنا پر حراست میں لینا۔
جگراج نے اپنے بیٹے کے لیے قانونی جنگ لڑنے کے لیے پاکستان میں ایک نجی وکیل کی خدمات بھی حاصل کی ہیں۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
ہرپریت سنگھ کے اہل خانہ کے مطابق وہ بھی اپنی سزا کاٹ چکے ہیں۔
ان کے والد جوگندر سنگھ کا کہنا ہے کہ ’ہرپریت سنگھ کو ایک ماہ قید اور تین ہزار روپے جرمانے کی سزا سنائی گئی۔ میرے بیٹے نے اپنی سزا پوری کر لی ہے اور جرمانہ بھی عدالت میں ادا کر دیا ہے۔‘
جوگندر سنگھ کا کہنا ہے کہ انھوں نے کسی پرائیویٹ وکیل کی خدمات حاصل نہیں کیں۔ یہ پاکستانی حکومتی پراسیکیوٹر تھا جس نے عدالت میں ان کے بیٹے کی نمائندگی کی۔
ہرپریت سنگھ 16 ماہ جبکہ امرت پال پانچ ماہ سے پاکستان میں قید ہیں۔
ہرپریت سنگھ کا خاندان ان کی بیوی، دو بچوں اور بوڑھے والدین پر مشتمل ہے۔ ان کا بھائی بھی خاندان کے ساتھ رہتا ہے۔
امرت پال سنگھ کا خاندان اس کی بیوی، ایک آٹھ ماہ کا بیٹا، بوڑھے والدین اور ایک چھوٹی بہن پر مشتمل ہے۔ امرت پال   جس دن غیر ارادی طور پر پاکستان میں داخل ہوئے اس دن ان کا بیٹا صرف تین ماہ کا تھا۔
جوگندر سنگھ کہتے ہیں، ’ہرپریت کے بچے پوچھتے ہیں کہ ان کے والد کب واپس آئیں گے۔ ہمارے پاس کوئی جواب نہیں ہے۔ اسی لیے ہم انھیں جھوٹی امید دلاتے ہیں۔‘
جگراج سنگھ کہتے ہیں، ’بچوں کے ساتھ گھر میں خوشی ہے لیکن دل بہت اداس ہے۔ دن بہت مشکل سے گزر رہے ہیں۔‘
’ہمیں امید تھی کہ امرت پال 26 دسمبر کو گھر آئے گا۔ لیکن وہ نہیں آیا۔ اس غم میں اس کی دادی اس دن سے بستر سے نہیں اٹھ سکیں۔‘
امرت پال کی والدہ امندیپ کور کہتی ہیں، ’مجھے اپنے بیٹے کی بہت یاد آتی ہے۔ میں دن گن رہی ہوں۔ جب مجھے کچھ امید ملتی ہے تو میں دن گننے لگتی ہوں۔‘
امرت پال کے وکیل سہیل احمد انصاری نے بی بی سی اردو کو بتایا کہ دسمبر میں فیڈرل ریویو بورڈ کے اجلاس میں امرت پال کے نام پر بات ہوئی، لیکن منظوری نہیں مل سکی۔
انھوں نے کہا کہ ’جب کوئی قیدی اپنی سزا پوری کرتا ہے تو فیڈرل ریویو بورڈ اس قیدی کے کیس کا جائزہ لیتا ہے۔ اگر اس اجلاس میں منظوری مل جاتی ہے تو متعلقہ قیدی کو اس کے ملک ڈی پورٹ کر دیا جاتا ہے‘
امرت پال سنگھ اور ہرپریت سنگھ کا خاندان مرکزی حکومت سے مداخلت کا مطالبہ کر رہا ہے۔
دونوں خاندانوں کے مطابق ہرپریت سنگھ اور امرت پال سنگھ کی واپسی مرکزی حکومت پر منحصر ہے۔ وہ چاہتے ہیں کہ مرکزی حکومت ان کے بیٹوں کے معاملے کو پاکستانی حکومت کے ساتھ ترجیحی بنیادوں پر اٹھائے۔
جوگندر سنگھ کہتے ہیں، ’اگر حکومت چاہے تو میرا بیٹا جلد گھر واپس آ سکتا ہے۔ ہم نے حکومت سے اپیل کی ہے۔ ہم نے انڈین حکومت کے کئی نمائندوں اور وزرا کو ای میل بھیج کر مدد کی درخواست کی ہے۔‘
جگراج سنگھ کا کہنا ہے کہ ’ہم نے پنجاب کے گورنر سے بھی ملاقات کی ہے اور ان سے مدد مانگی ہے۔ ہم مرکزی حکومت اور ہندوستانی سفارت خانے سے درخواست کرتے ہیں کہ میرے بیٹے کو انڈیا واپس لایا جائے۔‘
فیروز پور میں چیف منسٹر کے فیلڈ آفیسر کے طور پر تعینات راجبیر سنگھ نے کہا، ’جب کوئی شخص غلطی سے سرحد عبور کر کے پاکستان پہنچ جاتا ہے تو انتظامیہ کا فرض ہے کہ وہ مقامی سطح پر تحقیقات کرے۔ تحقیقات مکمل ہونے کے بعد رپورٹ پنجاب حکومت کے ہوم ڈیپارٹمنٹ کو بھیجی جاتی ہے۔ پنجاب حکومت کا ہوم ڈیپارٹمنٹ مرکز کے ہوم ڈیپارٹمنٹ کو معلومات بھیجتا ہے۔‘
انھوں نے کہا، ’ہرپریت سنگھ کے والدین نے انتظامیہ سے رابطہ نہیں کیا۔ تاہم ہم امرت پال کے بارے میں معلومات اکٹھی کر رہے ہیں۔‘

### Article 266 ###
وزیراعظم کے مشیر رانا ثنا اللہ نے دعویٰ کیا ہے کہ منگل کی شب اڈیالہ جیل میں سابق وزیر اعظم عمران خان کی بہن سے ان کی ملاقات اس شرط پر کروائی گئی تھی کہ ’وہ بعد میں پریس کانفرنس نہیں کریں گے اور اگر اسی طرح چلتے رہیں گے تو آئندہ بھی ملاقاتوں پر پابندی نہیں لگے گی۔‘
پاکستانی نجی ٹی وی چینل جیو نیوز کے ایک پروگرام میں میزبان حامد میر سے گفتگو کرتے ہوئے رانا ثنا اللہ نے کہا کہ ان ملاقاتوں میں جو چیز رکاوٹ بنی وہ یہ تھی کہ عمران خان ان ملاقاتوں کے ذریعے ہی اپنا ٹوئٹر اکاوئنٹ چلاتے رہے اور پارٹی کو ہدایات دیتے رہے۔
واضح رہے کہ تقریباً ایک مہینے بعد سابق وزیرِ اعظم عمران خان کی ملاقات منگل کو ان کی بہن عظمیٰ خان سے کروا دی گئی ہے جس کے بعد صحافیوں سے مختصر بات کرتے ہوئے عظمیٰ خان کا کہنا تھا کہ عمران خان کی ’صحت الحمد اللہ ٹھیک ہے، مگر وہ بہت غصے میں تھے اور کہہ رہے تھے کہ انھیں ذہنی تشدد کا نشانہ بنایا جا رہا ہے۔‘
عظمیٰ خان کے مطابق ان کی عمران خان سے ملاقات 20 منٹ پر محیط تھی اور انھیں ان کے بھائی نے مزید بتایا کہ انھیں ’پورا دن کمرے میں بند رکھا جاتا ہے، صرف تھوڑی دیر کمرے سے نکلنے دیا جاتا ہے۔‘
تاہم رانا ثنا اللہ نے جیو نیوز سے گفتگو میں کہا کہ ’پہلے ایک گھںٹا عمران خان اور بشری بی بی کی ملاقات ہوئی جس کے بعد عظمی خان کی عمران خان سے ملاقات ہوئی۔ یہ تینوں تقریبا ایک گھنٹے سے زیادہ گپ شپ لگاتے رہے ہیں۔‘
رانا ثنا اللہ نے کہا کہ ’گزشتہ سال اسلام آباد میں نومبر میں تحریک انصاف کے احتجاج کی پلاننگ بھی جیل سے ہوئی اور اس سال اطلاع تھی کہ ایسا ہی کوئی منصوبہ بنانے کا ارادہ موجود ہے۔‘
ان کا کہنا تھا کہ ’جب علی امین گنڈاپور نے کہا کہ وہ ایسا نہیں کر سکتے تو وزیر اعلی کو تبدیل کر دیا گیا۔‘
خیال رہے منگل کو اسلام آباد ہائی کورٹ اور اڈیالہ جیل کے باہر پاکستان تحریک انصاف (پی ٹی آئی) کے احتجاج کے بعد سابق وزیرِ اعظم عمران خان کی بہن عظمیٰ خان کو  بھائی سے ملاقات کرنے کی اجازت دی گئی تھی۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
جب عمران خان کی تینوں بہنیں علیمہ خانم، نورین نیازی اور عظمی خان اڈیالہ جیل کے باہر ملاقات کے لیے پہنچیں تو وہاں پر تعینات پولیس اہلکاروں نے انھیں راستے میں ہی روک دیا تاہم کچھ دیر بعد جیل حکام کی طرف سے ایک اہلکار کو عمران خان کی بہنوں کے پاس بھیجا گیا اور پیغام دیا گیا کہ ملاقات کے لیے عظمیٰ خان کے نام پر اتفاق ہوا ہے۔
خیال رہے اس سے قبل ان کے خاندان کا دعویٰ تھا کہ تقریباً ایک مہینے سے ان کی ملاقات سابق وزیرِ اعظم سے نہیں کروائی گئی کیونکہ ان کے مطابق ’حکومتی حکام نہیں چاہتے کہ عمران خان کے پیغامات جیل سے باہر آئیں۔‘
بی بی سی سے خصوصی گفتگو کے دوران عمران خان کی بہن نورین خان نے الزام عائد کیا تھا کہ ’ان (حکومتی حکام) کو اسی بات کی پریشانی ہے کہ باہر آ کر عمران خان کی بات بتائی جاتی ہے، جس کی وجہ سے انھوں نے بالکل ملاقاتیں ختم کر دی ہیں۔‘
عمران خان کی بہنوں کا کہنا تھا کہ پہلے ہر منگل کو عدالتی حکم کے مطابق ان کی ان کے بھائی سے ملاقات کروائی جاتی تھی لیکن ابھی ان کی آخری ملاقات عمران خان سے چار نومبر کو ہوئی تھی۔
واضح رہے کہ پی ٹی آئی سے تعلق رکھنے والے تمام پارلیمنٹیرین نے منگل کو اسلام آباد ہائیکورٹ اور اڈیالہ جیل کے باہر پرامن احتجاج کی کال دے رکھی ہے تاہم اسلام آباد اور راولپنڈی میں دفعہ 144 نافذ کر دی گئی ہے۔
عمران خان کی دوسری بہن علیمہ خان بی بی سی سے بات کرتے ہوئے کہتی ہیں کہ چار نومبر کو جیل حکام نے نورین خان کی ملاقات عمران خان سے کروائی تھی اور ’اس کے بعد کسی سے ملنے نہیں دیا۔‘
عمران خان کی سابق اہلیہ جمائما خان نے سوشل میڈیا پلیٹ فارم ایکس پر دعویٰ کیا کہ سابق وزیر اعظم کے بیٹوں سمیت ’کسی سے بھی فون پر بات تک نہیں کروائی جا رہی۔‘ ان کے مطابق عمران خان کے بیٹے ’خط تک نہیں بھیج سکتے۔‘
سابق وزیرِ اعظم کی بہن نورین خان نے یہ بھی الزام عائد کیا کہ ’پاکستانی حکومت اور اسٹیبلمشمنٹ عمران خان سے 9 مئی کی ذمہ داری قبول کروانا چاہتی ہے۔‘
’یہ چاہتے ہیں عمران خان ان سے معافی مانگیں کہ 9 مئی میں نے کروایا، توڑ پھوڑ میں نے کروائی، اپنے لوگوں کو میں نے خود گولیاں ماریں، شاید وہ یہی چاہتے ہیں۔‘
نورین خان کے مطابق ’عمران خان نے ان کو ایک ہی جواب دیا تھا کہ آپ سی سی ٹی وی فوٹیج نکالیں، کینٹ کے اندر ناکے لگے ہوئے ہیں، کوئی یہاں پر نہیں گھس سکتا بغیر فوج کی نظر پڑے یا پھر کیمروں میں آئے بغیر۔‘
واضح رہے کہ گزشتہ سال 9 مئی واقعے سے قبل فوج کے ترجمان میجر جنرل احمد شریف چوہدری سے جب ایک پریس کانفرنس کے دوران پی ٹی آئی سے ممکنہ مذاکرات کے بارے میں پوچھا گیا تھا تو انھوں نے جواب دیا تھا کہ’اپنی ہی فوج پر حملہ آور انتشاری ٹولے سے کوئی بات چیت نہیں کرے گا۔۔۔ ایسے انتشاری ٹولے کے لیے صرف ایک راستہ ہے کہ وہ قوم کے سامنے معافی مانگے اور وعدہ کرے کہ وہ نفرت کی سیاست چھوڑ کر تعمیری سیاست میں حصہ لے گا۔‘
عمران خان کی خاندان سے ملاقات نہ ہونا صرف الزام نہیں ہے بلکہ حکومتی شخصیات بھی اس غیراعلانیہ پابندی کی تصدیق کرتی ہوئی نظر آتی ہیں۔
سما  ٹی وی کے ایک پروگرام میں وزیرِ اعظم شہباز شریف کے مشیر برائے سیاسی امور رانا ثنا اللہ نے کہا کہ ’کوئی ایسا قانون نہیں ہے جو ایک سزا یافتہ قیدی کو اجازت دے کہ وہ جیل میں بیٹھ کر حکومت یا ریاست کے خلاف تحریک چلائے۔‘
سابق وزیرِ اعظم عمران خان کی خاندان سے ملاقات نہ کروانے پر نہ صرف پی ٹی آئی احتجاج کر رہی ہے بلکہ انسانی حقوق کے لیے کام کرنے والی تنظیموں نے بھی اس پر تحفظات کا اظہار کیا ہے۔
پیر کو پاکستان کے انسانی حقوق کمیشن (ایچ آر سی پی) نے اپنے ایک بیان میں کہا کہ ’عمران خان کو قریبی رشتہ داروں، ساتھیوں یا قانونی ٹیم سے ملاقات نہ کرنے دینے کے حوالے سے اطلاعات پر وضاحت سامنے آنی چاہیے کیونکہ خاندان اور قانونی مدد تک رسائی تنہائی میں رکھنے اور حراستی طاقت کے خلاف بنیادی  تحفظ ہے۔‘
گذشتہ کئی دنوں سے سوشل میڈیا پر عمران خان کی خراب صحت اور جیل میں موت تک کی افواہیں پھیلی ہوئی تھیں، جن کی تردید حکومتی حکام کی جانب سے کی جا چکی ہے۔
عمران خان کے حوالے سے پھیلنے والی افواہوں پر ان کی بہن نورین خان کہتی ہیں کہ ’مجھے نہیں پتا کہ یہ خبر کیسے پھیلی۔‘
ان کا الزام ہے کہ ’عمران خان کو جیل میں تکلیف دی جا رہی ہے، انھیں تنہائی میں رکھا جا رہا ہے اور یہ سب جیل قوانین کی خلاف ورزی ہے۔‘
عمران خان کی دوسری بہن بھی یہ بتانے سے قاصر ہیں کہ یہ افواہیں کہاں سے پھیلنا شروع ہوئیں۔
علیمہ خان نے بی بی سی اردو کو بتایا کہ ’افواہیں کہاں سے آئیں، جیل کے اندر سے کیسے آ گئیں؟ جو افواہیں پھیلاتے ہیں وہ جیل والے یا اسٹیبلشمنٹ والے ہی ہوں گے۔‘
انھوں نے دعویٰ کہ کیا ’کسی نے ہمیں کہا کہ یہ ٹیسٹ رن کر رہے ہیں تاکہ لوگوں کا ردِ عمل دیکھ سکیں۔ ہمیں کوئی معلومات نہیں۔‘
تاہم چار نومبر کو عمران خان سے ملاقات کرنے والی ان کی بہن نورین خان کہتی ہیں کہ ان کے بھائی کی ’صحت بالکل ٹھیک تھی، خوراک بھی اپنے حساب سے کھاتے ہیں، ورزش بھی کرتے ہیں اور خود کو مضبوط بھی دکھاتے ہیں۔‘
’کھانا وہاں (جیل میں) وہی پکتا ہے جو عمران خان کہتے ہیں اور ان کے پیسوں سے پکتا ہے۔‘
خاندان سے ملاقات نہ کروانے کی اطلاعات پر جیل حکام کی جانب سے تو کوئی واضح بیان نہیں جاری کیا گیا لیکن وزیرِ اعظم شہباز شریف کے مشیر برائے سیاسی امور رانا ثنا اللہ کا الزام ہے کہ عمران خان جیل میں بیٹھ کر ’انارکی اور افراتفری پھیلانے کی کوشش کر رہے ہیں۔‘
انھوں نے سما ٹی وی کے پروگرام میں اس بات اعتراف کیا کہ ’قانون اجازت دیتا ہے کہ قیدی کی ملاقات خاندان سے بھی ہونی چاہیے، وکلا سے بھی ہونی چاہیے۔ لیکن کوئی ایسا قانون نہیں ہے جو ایک سزا یافتہ قیدی کو اجازت دے کہ وہ جیل میں بیٹھ کر حکومت یا ریاست کے خلاف تحریک چلائے۔‘
’کسی قانون میں نہیں لکھا کہ کسی قیدی کو حکومت کے خلاف انارکی، فتنہ، افراتفری، تحریک یا جلاؤ گھیراؤ کی اجازت دی جائے اور وہ ملاقاتیوں کے ذریعے سے ان ساری چیزوں کو مینج کرے۔‘
تاہم رانا ثنا اللہ کو بھی نہیں معلوم کہ عمران خان کی ملاقات پر پابندیاں کس کے حکم پر لگائی گئی ہیں۔ ’پابندی تو جیل حکام نے ہی لگائی ہو گی۔‘
جب ان سے پوچھا گیا کہ کیا پابندی پنجاب حکومت نے لگائی ہے تو انھوں نے جواب دیا کہ ’میرے علم میں نہیں۔‘
لیکن عمران خان کی بہن نورین خان کہتی ہیں کہ ان کے اور عمران کے درمیان ’عام باتیں‘ ہی ہوتی ہیں کہ ’کیا ہو رہا ہے، کیا ہوگا اور آخر میں وہ بتاتے ہیں کہ باہر جا کر کیا بتانا ہے۔‘
’ان کو اسی بات کی پریشانی ہے کہ باہر آ کر عمران خان کی بات بتائی جاتی ہے، جس کی وجہ سے انھوں نے بالکل ملاقاتیں ختم کر دیں۔‘
انھوں نے دعویٰ کیا کہ عمران خان کا ’ٹی وی بند ہے، اخبار بند ہے۔ جیل کے قواعد کے مطابق آپ کسی بھی قیدی کو چار دن سے زیادہ تنہائی میں نہیں رکھ سکتے۔‘
انھوں نے مزید بتایا کہ سابق وزیرِ اعظم کسی بھی اضافی سہولت کا مطالبہ نہیں کر رہے بلکہ ’وہ صرف کتابیں مانگتے ہیں اور اپنے بچوں سے بات کرنے کا کہتے ہیں۔‘
قیدیوں کے حقوق کے لیے کام کرنے والے ماہرین کا کہنا ہے کہ پاکستان اور جیل کے قوانین حکام کو قیدیوں کی ان کے اہلخانہ اور قانونی ٹیم سے ملاقات کروانے کا پابند کرتے ہیں۔
سوسائٹی فار ہیومن رائٹس اینڈ پرزنرز ایڈ (شارپ) کے چیف ایگزیکٹو محمد مدثر جاوید نے بی بی سی اردو کو بتایا کہ ’جیل مینویل کے مطابق چاہے سیاسی قیدی ہو یا عام قیدی ہو، ان کی ملاقاتیں ہر ہفتے ہونی چاہییں اور یہ قواعد موجود ہیں۔‘
’خاندان کا حق ہے کہ وہ قیدی سے ملیں اور قیدی اپنے وکلا یا قانونی مشیر سے مل سکیں۔‘
محمد مدثر جاوید کہتے ہیں کہ ’کسی کے پاس اختیار نہیں کہ وہ قیدیوں کی ملاقاتیں بند کروا سکیں‘ تاہم انھوں نے واضح کیا کہ ’سکیورٹی یا سیفٹی کے سبب ضرور آئی جی جیل خانہ جات ایسا ایکشن لے سکتے ہیں لیکن اس کے باوجود بھی ان کی ذمہ داری ہوتی ہے کہ وہ متبادل دنوں میں قیدیوں کی ملاقاتیں کروائیں اور انھیں سہولیات فراہم کریں۔‘
عمران خان کی بہنوں کا کہنا ہے کہ خاندان سے ملاقاتیں نہ کروا کر ان کے بھائی کو ’تکلیف دی جا رہی ہے۔‘
نورین خان نے خبردار کیا کہ ’اگر انھوں نے کبھی عمران خان کے ساتھ کچھ کیا تو یہ یاد رکھیں کہ یہ نہ پاکستان میں رہنے کے قابل ہوں گے اور نہ دنیا کے کسی اور کونے میں۔‘

### Article 267 ###
بابر اعظم کی تو فارم اچھی نہیں چل رہی، عثمان خان بھی پرفارم نہیں کر پا رہے، اگر بابر کو رکھا ہے تو رضوان کو بھی ٹیم میں شامل کر لیتے، حارث رؤف کو کیوں ڈراپ کیا گیا، سری لنکا میں سارے میچز کھیلنے کا فائدہ ہو گا یہ نقصان؟
آئندہ ماہ انڈیا اور سری لنکا میں شیڈول ٹی20 ورلڈ کپ کے لیے پاکستان کے 15 رُکنی سکواڈ کے اعلان کے وقت یہ وہ سوالات تھے، جن کا پاکستان کرکٹ ِٹیم کے کپتان سلمان علی آغا، ہیڈ کوچ مائیک ہیسن اور ڈائریکٹر ہائی پرفارمنس عاقب جاوید کو سامنا تھا۔
پاکستان کے 15 رُکنی سکواڈ میں ابرار احمد، بابر اعظم، فہیم اشرف، فخر زمان، خواجہ نافع، محمد نواز، سلمان مرزا، نسیم شاہ، صاحبزادہ فرحان، صائم ایوب، شاداب خان، شاہین شاہ آفریدی، عثمان خان اور عثمان طارق شامل ہیں۔
آئی سی سی ٹی20 ورلڈ کپ کے میچز سات فروری سے شروع ہو رہے ہیں، جو آٹھ مارچ تک جاری رہیں گے۔ پاکستان کا پہلا میچ نیدرلینڈز کے خلاف سات فروری کو ہے۔
گذشتہ روز بنگلہ دیش کرکٹ بورڈ کے اپنی ٹیم انڈیا بھیجنے سے انکار کے بعد انٹرنیشنل کرکٹ کونسل (آئی سی سی) نے ٹی20 ورلڈ کپ میں سکاٹ لینڈ کی شمولیت کا اعلان کیا تھا۔
پاکستان کرکٹ بورڈ کے سربراہ محسن نقوی نے اس معاملے پر بنگلہ دیش کی حمایت کا اعلان کیا تھا اور کہا تھا کہ میگا ایونٹ میں پاکستان کی شمولیت کے حوالے سے فیصلہ وزیرِ اعظم شہباز شریف کریں گے۔
ٹی20 ورلڈ کپ کی ٹیم سے حارث رؤف کو ڈراپ کرنے کا جواز پیش کرتے ہوئے عاقب جاوید کا کہنا تھا کہ ’وہ کافی عرصے سے کرکٹ کھیل رہے ہیں، لیکن کنڈیشنز دیکھ کر اُنھیں ٹیم میں شامل نہ کرنے کا فیصلہ کیا گیا ہے۔‘
عاقب جاوید کا کہنا تھا کہ ’آسٹریلیا اور ایشیا میں کھیلی جانے والی کرکٹ کی کنڈیشنز میں بہت فرق ہے۔‘
واضح رہے کہ گذشتہ برس ایشیا کپ کے دوران حارث رؤف کی کارکردگی پر سوالات اُٹھائے گئے تھے۔ خاص طور پر فائنل میں انڈیا کے خلاف اُنھوں نے تین اعشاریہ چار اوورز میں 50 رنز دیے تھے، جس کے بعد اُنھیں تنقید کا سامنا کرنا پڑا تھا۔
لیکن ورلڈ کپ سکواڈ کے اعلان سے پہلے بعض سابق کرکٹرز اور تجزیہ کار اُن کی رفتار اور ڈیتھ بولنگ کا حوالہ دیتے ہوئے اُنھیں ٹیم میں شامل کرنے پر زور دے رہے ہیں۔ لیکن بعض کا خیال اس کے برعکس تھا۔
حارث رؤف آسٹریلیا میں جاری بگ بیش لیگ میں بھی اچھی کارکردگی کا مظاہرہ کر رہے ہیں۔
عاقب جاوید سے سوال ہوا کہ آپ ماڈرن ڈے کرکٹ کی بات کرتے ہیں، لیکن بابر اعظم کی بیٹنگ اس سے مطابقت نہیں رکھتی تو پھر اُنھیں ٹیم میں شامل کیوں گیا ہے؟ اس پر عاقب جاوید کا کہنا تھا کہ ’آپ کو کنڈیشنز کو ذہن میں رکھتے ہوئے کھلاڑیوں کو جانچنا ہوتا ہے، بابر اعظم سری لنکا کی کنڈیشنز میں اچھے ثابت ہو سکتے ہیں، جہاں آپ کو زیادہ بڑے ہدف کا تعاقب نہیں کرنا پڑتا۔ وہ تکنیکی طور پر بہت مضبوط بلے باز ہیں۔‘
بابر اعظم کی بگ بیش میں ناقص کارکردگی کے باوجود ٹیم میں شمولیت کا دفاع کرتے ہوئے کپتان سلمان علی آغا کا کہنا تھا کہ بابر اعظم آسٹریلیا میں پرفارم نہیں کرسکے لیکن وہ پاکستان کی طرف سے اچھا کھیل رہے ہیں ہمارے لیے یہ اہم ہے۔
عثمان خان کو ٹیم میں شامل کرنے پر ہیڈ کوچ مائیک ہیسن کا کہنا تھا کہ اُنھوں نے پاکستان میں کھیلی جانے والی سہ فریقی سیریز کے آخری تین میچز میں اچھی بیٹنگ کر کے فتح دلوائی، جبکہ وہ بہت اچھی وکٹ کیپنگ بھی کر رہے ہیں۔
مائیک ہیسن کا کہنا تھا کہ عثمان خان نے سری لنکا کے خلاف سیریز میں بھی بہت اچھی وکٹ کیپنگ کی تھی۔
پاکستانی کپتان سلمان علی آغا کا کہنا تھا کہ یہ حقیقت ہے کہ پاکستان کو سری لنکا میں تمام میچز کھیلنے کا فائدہ ہو گا۔
اُن کا کہنا تھا کہ جس طرح انڈیا نے چیمپئنز ٹرافی کے اپنے سارے میچز دبئی میں کھیلے تو اسے کنڈیشنز کا فائدہ ہوا۔ لیکن انڈیا نے اچھی کرکٹ کھیل کر ٹورنامنٹ میں کامیابی حاصل کی۔
سلمان علی آغا کا کہنا تھا کہ ’دیگر ٹیموں کو وہاں پاکستان کے ساتھ کھیلنے کے لیے آنا پڑے گا تو اس سے پاکستان کو فائدہ ہوگا۔ لیکن بری کرکٹ کھیل کر نہیں جیت سکتے، انڈیا نے چیمپئنز ٹرافی میں اچھا کھیل کر جیتا۔‘
اُن کا کہنا تھا کہ سری لنکا میں کنڈیشن کو دیکھ کر اندازہ ہوتا ہے کہ بڑے اسکور نہیں بنیں گے۔
پاکستان کرکٹ ٹیم کے سکواڈ کے اعلان پر سوشل میڈیا پر بھی بات ہو رہی ہے۔ بابر اعظم کے مداح، اُن کی ٹیم میں واپسی پر خوش ہیں جبکہ اُن کے ناقدین اس فیصلے پر ٹیم انتظامیہ کو تنقید کا نشانہ بنا رہے ہیں۔
بعض صارفین حارث رؤف کو ڈراپ کرنے پر بھی اظہار خیال کر رہے ہیں۔
ڈینئل الیگزینڈر نامی صارف نے ایکس پر بابر اعظمکی ٹیم میں واپسی پر لکھا کہ اُنھیں 152/0 والے کپتان کو ٹیم میں دیکھ کر خوشی ہوئی۔ اُن کا یہ بھی کہنا تھا کہ وہ سفیان مقیم کو بھی ٹیم میں دیکھنا چاہتے تھے۔
ایک صارف نے بابر اعظم پرتنقیدکرتے ہوئے لکھا کہ: ’بابر اعظم خوش قسمت کرکٹر ہیں، یہ 2026 ہے اور وہ 1990 کی دہائی کے بیٹنگ کا سٹائل ہونے کے باوجود ٹی20 ورلڈ کپ کھلیں گے۔‘
کے بی نامی صارف نے لکھا کہ یہ دیکھنے میںمتوازن ٹیم لگتی ہے۔ ٹیم پاکستان کے لیے بیسٹ آف لک، لیکن اُنھیں بے خوف ہو کر کرکٹ کھیلنا ہو گی۔
گوہر نے لکھا کہ سفیان مقیم اور محمد وسیمجونیئر کو بھی ٹیم کا حصہ ہونا چاہیے تھا۔
ضیا رندھاوا نے ایکس پر لکھا کہ ہمارے پاس بہترینسپن آپشنز موجود ہیں، لیکن سارا دارومدار ہماری بلے بازی پر ہو گا۔ اگر بیٹنگ چل گئی تو پاکستان کے لیے ورلڈ کپ جیتنے کا اچھا موقع ہو گا۔
شیری نامی صارف نے لکھا کہ یہ پہلا موقع ہو گاجب حارث رؤف اپنے ڈیبیو کے بعد پاکستان کے لیے آئی سی سی ایونٹ نہیں کھیلیں گے۔
پاکستان کی ٹیم ٹی20 ورلڈ کپ کے گروپ اے میں شامل ہے، جس میں دفاعی چیمپئن انڈیا، امریکہ، نیدرلینڈز اور نمیبیا کی ٹیمیں شامل ہیں۔
پاکستان کی ٹیم اپنا پہلا میچ سات فروری کو کولمبو میں نیدر لینڈز کے خلاف کھیلے گی۔ پاکستان کا دوسرا میچ 10 فروری کو امریکہ کے خلاف ہو گا۔
پاکستان کا تیسرا میچ روایتی حریف انڈیا کے خلاف 15 فروری کو کولمبو میں ہی کھیلا جائے گا۔
پاکستان اپنا آخری پول میچ 18 فروری کو نمیبیا کے خلاف کھیلے گا۔

### Article 268 ###
دسمبر 2003 پاکستان کے فوجی صدر جنرل پرویز مشرف کے لیے مشکل تھا جب ان میں اور موت میں بس لمحوں کا وقفہ تھا۔ وہ بھی ایک مہینے میں دو بار۔
14 دسمبر کے روز جنرل مشرف کے قافلے کو راولپنڈی میں آرمی ہاؤس جاتے ہوئے جھنڈا چیچی کے قریب ایک پل سے گزرے مشکل سے 30 ہی سیکنڈ ہوئے تھے کہ ایک زوردار دھماکہ ہوا۔
جنرل مشرف نے اپنی کتاب ’ان دی لائن آف فائر‘ میں لکھا کہ ’جیسے ہی میری تین ٹن وزنی آرمرڈ گاڑی ہوا میں اچھلی، میں فوراً سمجھ گیا کہ مجھے دہشت گردی کا سامنا تھا اور میں نشانے پر تھا۔‘
2001 میں القاعدہ کے امریکہ پر ان حملوں کے بعد افغانستان میں اسامہ بن لادن کو پناہ دینے والی طالبان حکومت کی حمایت ترک کر کے پاکستان نے شدت پسند گروہوں کو سخت مشتعل کر دیا تھا۔
’ورلڈ ٹیررازم: این انسائیکلوپیڈیا آف پولیٹیکل وائلنس فرام اینشنٹ ٹائمز ٹو دی پوسٹ 9/11 ایرا‘ میں جیمز سائمنٹ نے لکھا ہے کہ ورلڈ ٹریڈ سینٹر پر ان حملوں کے بعد پاکستان دہشت گردی کے خلاف جنگ میں امریکہ کا بنیادی اتحادی بن گیا۔
’مشرف حکومت نے افغانستان میں القاعدہ اور طالبان کے خلاف امریکی کارروائیوں میں مدد دی۔ اس دوران میں پاکستان میں دہشت گردی کے واقعات جاری رہے، جن میں امریکی صحافی ڈینیئل پرل کا قتل اور اسلام آباد میں ایک چرچ پر حملہ شامل تھا۔‘
مشرف حکومت نے پاکستان اور متنازع ہمالیائی خطے کشمیر میں کئی شدت پسند تنظیموں پر پابندی عائد کی اور ان کے سینکڑوں کارکنوں کو گرفتار کیا۔
مشرف نے کہا کہ ’ہماری قوم کے لیے سب سے بڑا خطرہ بیرونی نہیں بلکہ اندرونی ہے۔ یہ خطرہ انتہا پسندوں سے ہے۔ ہمیں ان تمام عناصر کے خلاف پوری قوت سے لڑنا ہوگا۔‘
دسمبر 2003 کے حملوں سے قبل بھی مشرف پر متعدد بار حملے کیے گئے جن میں 2002 اور 2003 کے دوران اسلام آباد اور کراچی میں کی جانے والی ناکام کوششیں شامل تھیں۔
جیمز سائمنٹ کے مطابق سنہ 2003 میں القاعدہ نے پاکستانی حکومت کو کھلے عام دشمن قرار دے دیا اور اس کے بعد دسمبر 2003 میں جنرل مشرف پر دو قاتلانہ حملے ہوئے۔
پہلے حملے کے بعد، مشرف کے مطابق، انھوں نے آرمی ہاؤس جا کر اپنی اہلیہ صہبا مشرف کو تسلی دی اور پھر فوراً دوبارہ پل پر واپس آئے۔
انھوں نے لکھا کہ ’پل واقعی چیر کر رکھ دیا گیا تھا۔ اگر دھماکہ ایک سیکنڈ پہلے ہو جاتا، تو میری گاڑی عین اس جگہ سے 25 فٹ نیچے گر کر تباہ ہو جاتی۔
’اسی شام صہبا اور مجھے اسلام آباد کے سرینا ہوٹل میں ایک شادی میں شرکت کرنا تھی۔ ہم لمحہ بھر بھی تذبذب کا شکار نہیں ہوئے۔ ہم دونوں گئے۔‘
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
اس قاتلانہ حملے کی باتیں ابھی لوگوں کی زبان پر تھیں کہ 25 دسمبر 2003 کو ایک اور حملہ ہو گیا۔
اسلام آباد کے کنونشن سینٹر میں ایک کانفرنس سے خطاب کے بعد جنرل مشرف آرمی ہاؤس کے لیے روانہ ہوئے تو قافلہ بھی پہلے سے بڑا تھا اور حفاظتی انتظامات بھی زیادہ سخت۔
مشرف لکھتے ہیں کہ ’ہم اس پل سے گزرے جو پہلی واردات کے بعد اب بھی زیرِ مرمت تھا۔ دائیں طرف ایک پیٹرول پمپ تھا جس کے سامنے دو طرفہ سڑک کے درمیان یوٹرن کے لیے کھلے راستے پر ایک پولیس والا کھڑا تھا۔ سامنے سے آنے والی ٹریفک روک دی گئی تھی۔‘
’سامنے سے آنے والی تمام گاڑیاں سیدھی ہماری طرف رُخ کیے کھڑی تھیں مگر ایک سوزوکی وین ترچھی کھڑی تھی جیسے وہ اسی کھلے راستے میں گھس کر ہماری طرف آنا چاہتی ہو۔‘
’یہ نظارہ عجیب لگا تو میں فطری طور پر دائیں کندھے کے پیچھے مڑ کر وین کو دیکھنے لگا۔ پھر آگے دیکھنے کے لیے میں نے سر سیدھا ہی کیا تھا کہ ایک زوردار دھماکہ ہوا اور میری گاڑی ایک بار پھر ہوا میں اچھلی۔‘
’قیامت ٹوٹ پڑی۔ دھواں تھا، ملبہ تھا، انسانی جسموں کے چیتھڑے تھے، گاڑیوں کے پرخچے تھے۔ اچانک اندھیرا چھا گیا۔ ہم کچھ دیکھ نہیں پا رہے تھے۔ وقت دوپہر کا تھا مگر یوں لگا جیسے شام ہو گئی ہو۔‘
مشرف نے لکھا ’میرے شاندار ڈرائیور جان محمد نے فوراً بریک پر پاؤں رکھا۔ میں نے اپنا گلاک پسٹل نکالا، جو ہمیشہ میرے پاس رہتا ہے، اور جان محمد کو اردو میں چیخ کر کہا دَبا، دَبا۔۔۔! یعنی گاڑی بھگاؤ۔‘
’اس نے ایکسلریٹر پورا دبایا مگر ہم بمشکل سو گز ہی گئے ہوں گے کہ ایک اور پیٹرول پمپ آیا۔ اچانک ایک اور خوفناک دھماکہ ہوا۔ ایک بار پھر قیامت ٹوٹ پڑی۔‘
’پہلا دھماکہ ہمارے دائیں پچھلے حصے کی جانب سے ہوا تھا۔ یہ دوسرا دھماکہ ٹھیک دائیں اگلے حصے کے بالکل قریب سے آیا۔ کوئی بہت بڑی اور بہت بھاری چیز ونڈ سکرین سے آ ٹکرائی جس نے بلٹ پروف شیشے میں بڑا سا گڑھا ڈال دیا، تاہم شیشہ ٹوٹا نہیں۔‘
’اگر شیشہ ٹوٹتا تو میرے ڈرائیور یا مجھ میں سے کسی کو ضرور لگتا، زاویہ کچھ ایسا تھا۔ میری گاڑی پھر سے اچھل گئی۔‘
’ایک بار پھر انسانی اعضا، گاڑیوں کے حصے، ملبہ، دھواں، گرد اور بہت زیادہ شور۔ پھر اندھیرا چھا گیا۔ گہرا اندھیرا۔ ایسا لگا جیسے دوپہر میں آدھی رات اتر آئی ہو۔‘
مشرف لکھتے ہیں ’میری گاڑی کے ٹائر پھٹ چکے تھے۔ اب ہم رِمز پر چل رہے تھے، مگر ایسی گاڑیاں اس حالت میں بھی پچاس ساٹھ کلومیٹر تک چلنے کے لیے بنائی جاتی ہیں۔ جان محمد نے پھر بریک لگائی اور میں نے پھر چیخ کر کہا کہ ’دبا، دبا! ایکسلریٹر دباؤ۔ یہاں سے نکلتے ہیں۔‘
’گاڑی جھٹکے کھاتی ہوئی رِمز پر چلنے لگی، کانوں کو چیرتا ہوا شور کرتی ہوئی، اور ہمیں آرمی ہاؤس تک لے آئی۔‘
’صہبا نے، ظاہر ہے، یہ ہولناک دھماکے سن لیے تھے اور دوڑ کر برآمدے میں پہنچ گئی تھیں۔ جب انھوں نے پہلی گاڑی کو رِمز پر چلتے دیکھا جس سے دھواں نکل رہا تھا، کٹی پھٹی تھی، اور جس پر انسانی گوشت چپکا ہوا تھا، تو وہ چیخنے لگیں۔ وہ چیختی ہی چلی گئیں۔‘
’وہ میری طرف دیکھ بھی نہیں رہی تھیں۔ بھاگ کر گیٹ کی طرف دوڑ یں۔ میں نے پوچھا کہ کیا کر رہی ہو؟ کہاں جا رہی ہو؟ مگر وہ بس چیختی ہی چلی گئیں۔ میں ان کی بات نہیں سمجھ پا رہا تھا، سوائے اس کے کہ وہ بار بار کہہ رہی تھیں کہ کیا ہو رہا ہے؟ یہ کیا ہو رہا ہے؟‘
'میں انھیں گھر کے اندر لے گیا، ان کے ساتھ بیٹھا اور کہا کہ مجھے دیکھو، میں ٹھیک ہوں۔ سب ٹھیک ہے۔ جب وہ آخرکار پرسکون ہوئیں تو میں باہر آیا۔‘
’اگلی گاڑی سب سے زیادہ تباہ ہوئی تھی، خاص طور پر اس کا دایاں پچھلا دروازہ۔ وہ بھی رِمز پر تھی۔ کوئی عام گاڑی ہوتی تو ٹکڑے ٹکڑے ہو جاتی۔ گاڑیاں انسانی گوشت اور خون سے اٹی ہوئی تھیں۔ میرے پیچھے آنے والی سکواڈ کار بھی بہت خراب ہو چکی تھی۔
’14 لوگ مارے گئے تھے۔ تین زخمی ہوئے تھے۔‘
مشرف نے لکھا کہ ’پہلا خودکش بمبار سڑک کے درمیان نو انچ کی ڈیوائیڈر سے ٹکرایا اور پیچھے ہٹ گیا۔ شاید اس نے بموں سے لدی گاڑی کو ٹھنڈے انجن کے ساتھ چلانے کی کوشش کی تھی۔ اگر پولیس نے سامنے کی ٹریفک نہ روکی ہوئی ہوتی، تو خدا ہی جانتا ہے کہ کتنے اور لوگ مارے جاتے یا اپاہج ہو جاتے۔
'بعد میں پتا چلا کہ ایک تیسرے خودکش بمبار کو سامنے سے حملہ کرنا تھا جہاں سڑک کے درمیان کوئی ڈیوائیڈر نہیں تھا۔ کسی وجہ سے وہ سامنے نہیں آیا۔ شاید اپنے دونوں ساتھیوں کا انجام دیکھ کر اس کے حوصلے پست ہو گئے، یا اسے لگا ہوگا کہ وہ مجھے مار چکے ہوں گے، لہٰذا وہ جان بچا کر بھاگ گیا ہو اگلے دن کسی اور جگہ حملے کے لیے۔‘
’اگر وہ اپنا کام نہ چھوڑتا تو وہ تقریباً یقینی طور پر مجھے قتل کرنے میں کامیاب ہو جاتا، کیونکہ تب تک میری گاڑی بہت خراب ہو چکی تھی اور بغیر کسی تحفظ کے تھی۔‘
’یہ سب خدائے بزرگ و برتر کے فیصلے ہیں۔‘
مشرف کی کتاب ’ان دی لائن آف فائر‘ میں تحقیقات کی تفصیل کے لیے ایک الگ باب مختص ہے۔
اس میں وہ بتاتے ہیں کہ ’دوسرے حملے کے بعد ہمارے پاس صرف ایک بم سے اُڑا سر، ادھ جلا شناختی کارڈ اور تباہ شدہ موبائل فون ہی سراغ کے طور پر موجود تھے لیکن انھی سے حیرت انگیز نتائج نکلے۔‘
’پہلے حملے (14 دسمبر 2003) کے بعد راولپنڈی کور کے کمانڈر لیفٹیننٹ جنرل اشفاق پرویز کیانی کو تفتیش سونپی گئی۔ پل سے فون کے کی پیڈ کا ایک ٹکڑا ملا، جو ایک چینی ساختہ طویل فاصلے کے کورڈلیس فون کا حصہ تھا۔
ان کے مطابق ’ابتدا میں کچھ نہ ملا، پھر کوئٹہ کور کمانڈر کی اطلاع پر مشترکہ انٹیلی جنس کارروائی سے مشتاق گرفتار ہوا جس نے پورے منصوبے کی گرہیں کھول دیں۔ اس نے بتایا کہ پہلے حملے میں زیادہ تر پاکستانی فضائیہ کے نچلے درجے کے اہلکار شامل تھے، جنھیں پیسے یا نظریے کے نام پر بھرتی کیا گیا تھا۔‘
’تقریباً 250 کلوگرام بارودی مواد کئی راتوں میں پل کے نیچے منتقل کر کے سرکٹ بنایا گیا۔ مشتاق نے بارود کو پھاڑا، لیکن جہاں بیٹھ کر اس نے ایسا کیا وہاں سے ہمارے قافلے کی پوزیشن اسے ٹھیک سے نظر نہیں آرہی تھی۔ یوں غلط جگہ چننے کی وجہ سے ہم بچ گئے۔ وہ 150–200 افراد کے ایک ایسے گروہ کا منصوبہ ساز نکلا جو افغان حکومت کے سربراہ ملا عمر کا حامی تھا اور عملی تعاون جیشِ محمد کر رہی تھی۔‘
’25 دسمبر کو جب خودکش دھماکے ہوئے تو آواز جنرل کیانی کے گھر تک سنی گئی۔ وہ فوراً پہنچے اور علاقے کو بند کیا۔ پولیس سٹیشن کے صحن سے پہلے خودکش حملہ آور کا اڑا ہوا چہرہ ملا، جسے سی ایم ایچ کے پلاسٹک سرجن نے دوبارہ تیار کیا۔‘
قریب سے ملا نیم جلا شناختی کارڈ اس سے مکمل طور پر میچ ہو گیا۔ نام محمد جمیل نکلا، رہائشی راولاکوٹ پاکستان کے زیر کے زیر انتظام کشمیر کا۔ تین بج کر تیس منٹ تک اس کے گھر پر چھاپے میں اہم مواد ضبط ہو چکا تھا، خاص طور پر اس کی ڈائریاں جن میں کوڈ، نام، پتے اور فون نمبرز درج تھے۔
جمیل کا تعلق ایک شدت پسند تنظیم سے تھا، پاکستان کے زیر انتظام کشمیر کے کوٹلی علاقے میں عسکری تربیت حاصل کی تھی اور 2001 میں افغانستان گیا تھا، جہاں دو سال قید رہا۔
رہا ہوکر لوٹا تو انتہائی تلخ تھا اور افغانستان پر امریکی حملے کا بدلہ لینے کا عزم رکھتا تھا۔
دوسرے خودکش حملہ آور کی لاش دور جا گری تھی۔ ’اس کا شناختی کارڈ جھوٹے نام سے تھا مگر اصل شناخت خلیق ثابت ہوئی۔ پولیس سٹیشن کی چھت سے ایک تباہ شدہ موبائل بھی ملا جس کی سم سلامت تھی۔ کال ریکارڈز سے ایک ’سپاٹر‘ ملا جس نے مرکزی ’کنٹرولر‘ کو اطلاع دی، اور پھر جب ہمارے قافلے نے مخصوص راستہ اختیار کیا تو کنٹرولر نے حملہ آوروں کو ’گو‘ کا حکم دیا۔‘
اگلی پیش رفت تب ہوئی جب جمیل کو خودکش وین بیچنے والا ڈیلر ملا۔ پھر صلاح الدین نامی شخص گرفتار ہوا، جو جھنڈا چچی سے پکڑا گیا اور القاعدہ کے نمایاں رہنماؤں ابو فراج اللبی اور ہادی العراقی کا رابطہ کار تھا۔
صلاح الدین نے بتایا کہ ایس ایس جی کے دو جونیئر اہلکار ارشد اور ڈوگر اس کی مدد کر رہے تھے۔ ارشد نائب چیف آف آرمی سٹاف کی سکیورٹی ڈیوٹی سے پکڑا گیا۔ اس کے گھر سے راکٹ، ٹائمر والی گھڑیاں، بم بنانے کا سامان اور ڈیٹونیٹر برآمد ہوئے۔ وہ مذہبی نہیں بلکہ کرائے کا کارکن تھا۔
دو جنوری 2004 کو راولپنڈی کے شکریال علاقے سے تیسری خودکش گاڑی پکڑی گئی جو چند دن بعد ہونے والی سارک کانفرنس پر حملے کے لیے تیار تھی۔
اس سارے نیٹ ورک میں صلاح الدین، ارشد اور ابو فراج اللبی کا مضبوط تعلق سامنے آیا جبکہ اصل منصوبہ ساز امجد فاروقی نکلا جسے ستمبر 2004 میں نواب شاہ میں محاصرے کے دوران مار دیا گیا۔ وہ خودکش بیلٹ پہنے ہوا تھا۔
ابو فراج اللبی کی گرفتاری (مئی 2005) پورے سلسلے کا اہم ترین موڑ تھا۔ وہ خالد شیخ محمد کی گرفتاری کے بعد القاعدہ کا آپریشنل سربراہ تھا۔ اگرچہ پھل بہری کی وجہ سے اس کی شناخت آسان تھی، وہ مسلسل مقام بدل کر بچتا رہا۔ دو بار ایبٹ آباد میں بال بال بچ نکلا۔
مشرف کے مطابق ’آخرکار مردان میں ایک آپریشن کیا گیا۔ یہاں تین اہل کار برقع پہن کر چھپے ہوئے تھے۔ مقررہ وقت پر اللبی پہنچا اور برقع پوش اہل کار نے اسے پکڑ لیا۔ اس کا محافظ زخمی حالت میں پکڑا گیا، جبکہ موٹر سائیکل سوار فرار ہوگیا۔‘
وہ لکھتے ہیں کہ ’امریکی جنرل جان ابی زید اور صدر جارج بش کو میں نے ذاتی طور پر اس گرفتاری کی اطلاع دی جسے وہ انتہائی اہم کامیابی سمجھتے تھے۔‘
فاروُقی کی ہلاکت اور اللبی کی گرفتاری کے بعد 25 دسمبر کے حملے کا پورا نیٹ ورک بے نقاب ہو گیا۔
چند چھوٹے کردار باقی تھے۔ کیانی نے کیس منطقی انجام تک پہنچایا۔ جنرل کیانی اس وقت ڈی جی آئی ایس آئی بن چکے تھے۔
مشرف لکھتے ہیں کہ ’پہلے حملے میں کلیدی کردار مشتاق 25 نومبر 2004 کو پاکستانی فضائیہ کے راولپنڈی بیس میں کمزور حفاظتی انتظامات کا فائدہ اٹھا کر غسل کے بہانے فرار ہو گئے۔‘
’یہ کوئی عام جیل نہیں تھی بلکہ ایئر بیس تھا، جہاں سکیورٹی ڈھیلی تھی۔ مشتاق نے ڈیوٹی پر موجود گارڈ سے کہا کہ اسے نہانا ہے۔ جب وہ نہا کر باہر نکلا تو دیکھا کہ گارڈ سو رہا ہے۔ وہ ایک ایسی گیلری میں تھے جہاں ایئر فورس کے ٹیکنیشن اپنی اوور آل اُتار کر رکھتے تھے۔ مشتاق نے ایک اوور آل پہنی اور سوئے ہوئے گارڈ کے پاس سے گزر کر ایک کھڑکی کے راستے باہر نکل گیا۔‘
’پاکستان ایئر فورس کی وردی میں ہونے کی وجہ سے وہ مرکزی گیٹ پر موجود گارڈز کو بھی دھوکہ دینے میں کامیاب ہوگیا، جنھیں اندازہ ہی نہ ہوا کہ ان کا ایک اہم ترین قیدی یوں فرار ہو رہا ہے۔‘
’جلد اور خاموشی سے نکلنے کے لیے مشتاق نے ایئر فورس کی وردی پہنے ہوئے ایک سائیکل سوار سے کہا کہ اسے بس اڈے پر چھوڑ دے۔ وہاں سے وہ پشاور چلا گیا۔ پشاور پہنچ کر اُس نے مبشر نامی شخص کو فون کیا، جس نے اسے نور جہاں نامی ایک آدمی (جو نام کے برخلاف مرد تھا) کے پاس بھیجا، جہاں وہ جنوری 2005 تک رہا۔
’پشاور سے مشتاق لاہور گیا اور مبشر کے کزنز سے ملا، جنھوں نے اسے مشورہ دیا کہ وہ قریبی قصبے بھائی پھیرو میں نوخیز اور جاوید نامی دو بھائیوں کے پولٹری فارم پر کام کرلے۔
’مشتاق نے انھیں بتایا کہ خفیہ ادارے اس کی تلاش میں ہیں۔ کچھ عرصہ بعد وہ کلیم نامی شخص سے ملا اور دونوں نے اسلام آباد میں غیر ملکیوں کو نشانہ بنانے پر گفتگو ک بلکہ کچھ منصوبہ بندی بھی شروع کردی۔
’اس کے بعد مشتاق نے رخ بدل لیا۔ وہ نوخیز اور مبشر کے ساتھ مل کر اسلام آباد ہائی وے کے علاقے میں میری ایک اور ٹارگٹڈ ہلاکت کی منصوبہ بندی کرنے لگا۔‘
مشرف لکھتے ہیں کہ ’تمام انتظامات کر لیے گئے تھے، اور مشتاق 19 اپریل 2005 کو لاہور سے اسلام آباد روانہ ہوا تاکہ 20 اپریل کو حملہ کرے۔ مگر آئی ایس آئی اس کے تعاقب میں تھے۔
’آئی ایس آئی نے تین نمبر اور تین پتے خصوصی طور پر زیرِ توجہ رکھے تھے۔ کراچی میں مشتاق کی والدہ کا نمبر، گجرات میں اس کی گرل فرینڈ کا نمبر اور پشاور میں مبشر کا نمبر۔‘
مشرف لکھتے ہیں کہ ’پشاور پہنچتے ہی جب اُس نے پہلی کال مبشر کو کی تھی تو ہم ابھی اس کے پیچھے نہیں تھے۔ لیکن تقریباً چار ہفتے بعد جب اُس نے پشاور کے قریب باڑہ کے ایک پبلک کال آفس سے اپنی ماں کو فون کیا تو ہمیں معلوم ہوگیا کہ وہ وہاں موجود ہے۔
’چند دن بعد اس نے گجرات میں اپنی گرل فرینڈ کو فون کیا اور خوشی سے بتایا کہ ’میں فرار ہو گیا ہوں اور وہ مجھے دوبارہ کبھی نہیں پکڑ سکیں گے۔‘
’اس کی گرل فرینڈ نے اسے بتایا کہ وہ اسے بھول کر کسی اور کے ساتھ تعلق بنا چکی ہے۔ مشتاق طیش میں آگیا اور دھمکی دی کہ وہ فوراً گجرات آ کر اپنے رقیب کو قتل کر دے گا۔ لیکن وہ گجرات نہ گیا اور پشاور ہی میں رہا۔ بعد میں لاہور اور پھر جنوری 2005 میں بھائی پھیرو چلا گیا۔‘
’اب تک آئی ایس آئی کے پاس اس کا موبائل نمبر، اس کی سمز کے کوڈز، اور فون کا سراغ بھی تھا۔
’ان دو کالز کے بعد آئی ایس آئی نے مشتاق کی نقل و حرکت اور پشاور میں اس کے ساتھیوں کے متعلق تفصیلات معلوم کرلیں۔ مشتاق بار بار سم بدلتا رہا۔ پھر وہ مختلف لوگوں کے لیے مختلف سمیں استعمال کرنے لگا جن میں گجرات والی گرل فرینڈ بھی شامل تھی۔
’آئی ایس آئی یہ سب جان چکی تھی اور اس کے پیچھے تھی، جب وہ لاہور سے اسلام آباد کے لیے نکلا۔ وہ سالم انٹرچینج پر پکڑا گیا۔ وہ بس کی آخری نشست پر گہری نیند میں تھا، اور اس کے جیب میں موبائل فون آن حالت میں تھا۔
’جب آئی ایس آئی کے افسر نے اس سے اس کی شناخت پوچھی تو مشتاق نے جواب دیا کہ ’آپ لوگ اچھی طرح جانتے ہیں کہ میں کون ہوں۔‘
’14 اور 25 دسمبر 2003 حملوں کے الزام میں کل 16 افراد کو گرفتار کیا گیا۔ ان میں سے دو کا تعلق فوج جبکہ چھ کا فضائیہ سے تھا جب کہ دیگر گرفتار افراد سویلین تھے۔
جیمز سائمنٹ کے مطابق اس کے بعد مشرف نے عسکریت پسندوں کے خلاف کارروائیاں تیز کیں اور فاٹا و بلوچستان میں آپریشن شروع کیا۔
’سنہ 2004 میں پاک فوج نے جنوبی وزیرستان میں القاعدہ کے ٹھکانوں کے خلاف بھرپور کارروائی کی مگر یہ قدم سیاسی مذاکرات اور معاشی ترقی کے وعدوں کے ساتھ جوڑا گیا تاکہ خطے کے ناراض قبائل کو ساتھ رکھا جا سکے۔‘
جیمز وائن برانٹ اپنی کتاب ’اے بریف ہسٹری آف پاکستان‘ میں لکھتے ہیں کہ ان حملوں کے باوجود مشرف اپنے راستے پر قائم رہے۔
’اُن کی کوششوں کے صلے میں انھیں امریکہ سے اقتصادی اور فوجی امداد ملی جن میں امریکی اقتصادی پابندیوں کا خاتمہ، غیر ملکی امداد میں اضافہ اور پاکستان کے بیرونی قرضوں کے ایک تہائی سے زیادہ حصے کی معافی یا اس کی دوبارہ شیڈولنگ شامل تھی۔‘
’براہِ راست غیر ملکی سرمایہ کاری میں بھی اضافہ ہوا۔ نقد رقوم کی آمد نے حکومت کو اپنے مالی معاملات بہتر بنانے، معاشی ترقی بڑھانے اور ہتھیار خریدنے میں مدد دی۔ اندرونی محاصل جمع کرنے کا نظام بھی بہتر ہوا اور خسارے کم ہوئے۔ مہنگائی میں جو کئی سالوں سے دوہرے اعداد میں چل رہی تھی، کمی آئی۔‘

### Article 269 ###
سری لنکا میں بارشوں اور سیلاب کی وجہ سے سینکڑوں افراد ہلاک ہو چکے ہیں اور ایسے میں پاکستان نے بھی سری لنکا کے لیے امدادی سامان کی کھیپ بھیجی ہے، لیکن اس معاملے پرایک تنازع سامنے آیا ہے۔
سوشل میڈیا پر چند روز سے کچھ تصاویر وائرل ہیں جن میں پاکستان کی جانب سے بھیجے گئے امدادی سامان کے تھیلوں پر درج تاریخ کا حوالہ دیتے ہوئے یہ دعویٰ کیا جا رہا ہے کہ پاکستان نے سیلاب سے متاثرہ سری لنکن متاثرین کو زائد المیعاد خوراک پہنچائی۔
بعض انڈین نیوز ویب سائٹس اور سوشل میڈیا پر یہ دعوے کیے جا رہے ہیں کہ پاکستانی سفارت خانے نے خود سری لنکا بھیجے گئے سامان کی تصاویر شیئر کی ہیں جس میں درج ہے کہ اس خوراک کی میعاد سنہ 2024 میں ختم ہو چکی ہے۔
پاکستان کا الزام ہے کہ انڈیا کی جانب سے پاکستان کے خلاف ’جھوٹا پروپیگنڈہ کیا جا رہا ہے اور یہ پاکستان کو بدنام کرنے کی کوشش‘ ہے۔
انڈین میڈیا کی جانب سے یہ بھی دعویٰ کیا جا رہا ہے کہ پاکستان نے سنہ 2022 میں افغانستان میں آنے والے زلزلے کے دوران بھی ناقص خوراک بھجوائی تھی۔
پاکستان اور انڈیا کے درمیان رواں برس مئی میں ہونے والی لڑائی کے بعد دونوں ملک کے تعلقات انتہائی نچلی سطح پر ہیں۔ کھیل کا میدان ہو یا سفارتی معاملات، دونوں ممالک ایک دوسرے کو نیچا دکھانے سے گریز نہیں کرتے۔ ایسے میں سوشل میڈیا پر بھی دونوں ممالک کے صارفین کے درمیان ایک لڑائی چھڑ جاتی ہے۔
گذشتہ ہفتے سری لنکا میں سمندری طوفان دتوا نے تباہی مچا دی تھی۔ بارشوں اور سیلاب کی وجہ سے اب تک 460 افراد ہلاک اور سینکڑوں لاپتا ہیں۔ سیلاب کی وجہ سے ملک میں 30 ہزار سے زائد گھر تباہ ہوئے ہیں۔
سیلاب کی وجہ سے 10 لاکھ سے زائد افراد متاثر ہوئے ہیں۔ سری لنکا کے صدر کمارا دسانائیکے نے ملک بھر میں ہنگامی حالت نافذ کر رکھی ہے۔
سری لنکا کی فوج، متاثرہ علاقوں میں امدادی سرگرمیوں کے لیے ہیلی کاپٹرز کا استعمال کر رہی ہے جبکہ مختلف حکومتوں کی جانب سے سری لنکا کے لیے امدادی سامان بھیجنے کا سلسلہ بھی جاری ہے، جن میں پاکستان بھی شامل ہے۔
سری لنکا میں پاکستانی ہائی کمیشن اور پاکستان نیوی کے ایکس ہینڈلز سے ایسی کئی تصاویر سامنے آ رہی ہیں، جن میں پاکستان کی جانب سے سری لنکا بھیجے جانے والا امدادی سامان سیلاب متاثرین کو پہنچایا جا رہا ہے۔
پاکستان نیوی کے مطابق اس کے اہلکاروں نے سیلاب میں پھنسے کئی افراد کو محفوظ مقامات کی جانب منتقل کیا ہے۔
پیر کو پاکستان کی وزارت خارجہ نے ایکس پر جاری کیے گئے بیان میں بتایا کہ پاکستان نے سری لنکا کے سیلاب متاثرین کی مدد کے لیے 200 ٹن پر مشتمل سمندری راستے سے سری لنکا روانہ کر دی گئی ہے۔
بدھ کو پاکستان ہائی کمیشن سری لنکا نے بھی ایکس پر جاری اپنی پوسٹ میں بتایا تھا کہ پاکستان نے خصوصی ریسکیو ٹیمز بھی سری لنکا بھجوائی ہیں۔
دوسری جانب پاکستان نیوی کا کہنا ہے کہ اُس کے اہلکار سری لنکا میں سیلاب سے متاثرہ دُور دراز علاقوں میں امداد پہنچانے کے لیے سرگرم ہیں۔ اس سلسلے میں مشکل اور دُشوار گزار علاقوں میں ایئر ڈراپ اور نیوی کے اہلکاروں کے ذریعے متاثرہ افراد تک خوراک پہنچائی جا رہی ہے۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
ایسے میں چند روز سے پاکستان کی جانب سے سری لنکن عوام کو بھجوائے جانے والے  پیلے تھیلوں کا بھی چرچا ہے۔
بعض سوشل میڈیا صارفین نے سوال اُٹھایا کہ پاکستان کی جانب سے سری لنکن سیلاب متاثرین کو زائد المیعاد اشیا بھجوائی گئیں۔
یہ اعتراض زیادہ تر انڈین اکاؤنٹس سے اُٹھایا جا رہا ہے جس میں یہ کہا جا رہا ہے کہ پاکستان کی جانب سے بھجوائے گئے چاولوں کے تھیلوں کے استعمال کی مدت 2024 میں ہی ختم ہو چکی تھی۔
شیو ارور نے پاکستان ہائی کمیشن سری لنکا کو ٹیگکرتے ہوئے لکھا کہ ’ہم نے نوٹس کیا ہے کہ آپ سری لنکا میں سیلاب متاثرین کے لیے ایکسپائرڈ سامان بھجوا رہے ہیں۔‘
انکت بھروش نامی صارف نے لکھا کہاگر پاکستان اسے مدد کہتا ہے تو پھر اسے اپنی ترجیحات کو دیکھنا چاہیے۔
انڈین صارفین کے دعووں پر ردعمل دیتے ہوئے محسن علی نامی صارف نے لکھا کہ ’پاکستان کی جانب سے خشک خوراک، دوبارہ استعمال کے قابل تھیلوں میں تقسیم کی گئی۔‘
اُن کا کہنا تھا کہ اس طرح کے قابل استعمال تھیلے آسانی سے مقامی اجناس کی منڈیوں سے مل جاتے ہیں۔ محسن علی کا کہنا تھا کہ ’افسوس ہے کہ ایک انسانی بحران میں سیاسی پوائنٹ سکورنگ کی جا رہی ہے۔‘
سری لنکا میں پاکستانی ہائی کمیشن کی جانب جاری کیے گئے بیان میں زائد المیعاد اشیا سری لنکا بھجوانے کے الزامات کی تردید کی گئی ہے۔
سری لنکا میں پاکستانی ہائی کمیشن کے ترجمان عدیل ستار کی جانب سے جاری کیے گئے ایک بیان میں کہا گیا ہے کہ ’جن پیلے تھیلوں کا ذکر کیا جا رہا ہے، ان میں چاول تو تھے ہی نہیں۔‘
اپنے بیان میں عدیل ستار کا کہنا تھا کہ ’ان تھیلوں میں بنیادی اشیائے ضروریہ تھیں، جن میں صاف پانی، بسکٹس اور دُودھ سمیت دیگر اشیا شامل تھیں۔‘
عدیل ستار کا کہنا تھا کہ ’یہ اشیا کولمبو سے خریدی گئیں اور جن پیلے تھیلوں میں انھیں پیک کیا گیا، وہ پاکستان سے لائے گئے تھے۔‘
اُن کا کہنا تھا کہ ’پاکستان نیوی کی ٹیم جو پہلے سے شیڈول مشترکہ مشقوں کے لیے سری لنکا میں موجود تھی، اس کے ذریعے یہ امداد تقسیم کی گئی۔‘
عدیل ستار کا کہنا تھا کہ ’پاکستان نیوی کا بحری جہاز اور ہیلی کاپٹرز جو جنگی مشقوں کے لیے آئے تھے، اب وہ سری لنکا میں امدادی سرگرمیوں میں شامل ہو گئے ہیں۔‘

### Article 270 ###
پاکستان کے صوبہ پنجاب کے شہر چکوال کی پولیس نے بازو پر لگے انگوٹھی کے زخم کے نشان کی مدد سے اندھے قتل کا سراغ لگا لیا۔
اندھے قتل کا یہ واقعہ چکوال شہر کے تھانہ صدر کی حدود میں پیش آیا تھا، جہاں پر پولیس کو گذشتہ برس مارچ میں اس علاقے میں تعمیر ہونے والی نجی ہاؤسنگ سوسائٹی کے زیرِ تعمیر تالاب میں سے انسانی اعضا ملے۔
پولیس کو جو اعضا ملے ان میں ایک شخص کے دونوں بازو تھے جو کندھے سے لے کر ہاتھوں تک کاٹے گئے تھے جبکہ اس کی دونوں ٹانگیں گھٹنوں سے لے کر اس کے پاؤں تک تیز دھار آلے سے کاٹی گئی تھیں۔
پولیس کو بھی اس واقعہ کا علم اُس وقت ہوا تھا جب برآمد ہونے والے یہ انسانی اعضا پانی کے اوپر آ گئے تھے۔
پولیس نے جسم کے دیگر حصوں کو بھی اس تالاب سے تلاش کرنے کی کوشش کی جس میں سے کچھ حصے تو ملے لیکن اس کا سر ان اعضا کے بازیاب ہونے کے 10 دن بعد کسی دوسرے تالاب سے برآمد ہوا تھا جو کافی دن پانی میں رہنے کی وجہ سے شناخت کے قابل نہیں رہا تھا۔
اس مقدمے کی تفتیشی ٹیم کے سربراہ انسپکٹر احمد نواز کا کہنا تھا کہ انسانی اعضا ملنے سے متعلق صوبے کی پولیس کو مطلع کیا گیا اور صوبے کے تمام پولیس سٹیشنز سے پوچھا گیا کہ اگر ان کے علاقے میں گذشتہ دو ہفتوں کے دوران  کسی شخص کے گمشدہ ہونے کی رپورٹ درج ہوئی ہے تو اس بارے میں معلومات کا تبادلہ کریں۔
انھوں نے کہا کہ اس بارے میں کچھ بچوں کی گمشدگی رپورٹس تو ضرور درج ہوئی تھیں لیکن کسی بالغ شخص کی گمشدگی کی رپورٹ اس عرصے کے دوران صوبے کے کسی پولیس سٹیشن میں درج نہیں ہوئی تھی۔
انسپکٹر احمد نواز کے مطابق پولیس نے انسانی اعضا کے نمونے حاصل کرنے کے بعد ان کو مقامی قبرستان میں دفنا دیا۔
بی بی سی اردو کی خبروں اور فیچرز کو اپنے فون پر حاصل کریں اور سب سے پہلے جانیں پاکستان اور دنیا بھر سے ان کہانیوں کے بارے میں جو آپ کے لیے معنی رکھتی ہیں
سبسکرائب کرنے کے لیے کلک کریں
مواد پر جائیں
انسپکٹر احمد نواز نے کہا کہ انسانی اعضا کا جب ڈی این اے کروایا جا رہا تھا تو اس کے دائیں بازوں پر ایک زخم کا نشان تھا۔
’بظاہر لگ رہا تھا کہ نامعلوم شخص کو قتل کرنے سے پہلے ملزم اور مقتول کا جھگڑا ہوا ہو گا اور اس دوران ملزم  نے مقتول کے بازو پر مُکا مارا ہو گا جس سے زخم کا نشان آ گیا اور انسانی اعضا برآمد ہونے تک زخم کا یہ نشان مقتول کے بازو پر برقرار رہا۔
انھوں نے کہا کہ زخم کے نشان کے قریب سے تصاویر حاصل کی گئیں جن کو مدِنظر رکھتے ہوئے اس تفتیش کا دائرہ کار بڑھا دیا گیا۔
ڈسٹرکٹ پولیس افسر چکوال کاشف ذوالفقار نے اس اندھے قتل کی تفتیش کا دائرہ کار بڑھاتے ہوئے ان افسران کو بھی شامل کیا جن کے پاس ایسے اندھے قتل کا سراغ لگانے کا تجربہ تھا۔
اس مقدمے کی تفتیشی ٹیم میں شامل ایک اہلکار کا کہنا تھا کہ جس قسم کا نشان مقتول کے بازو پر تھا اس طرح کی انگوٹھیاں عمومی طور پر علاقے میں منعقد ہونے والے میلوں کے دوران سٹالز پر ملتی تھی۔
اہلکار کے مطابق پولیس اس معاملے کی چھان بین کر رہی تھی کہ اس دوران گذشتہ برس 14 جولائی کو ایک شخص جن کا نام فضل نبی تھا، متعلقہ تھانے میں آئے اور کہا کہ جو انسانی اعضا برآمد ہوئے ہیں وہ ان کے جواں سال بیٹے عمران خان کے ہیں جو گذشتہ ایک ماہ سے گھر سے غائب ہے۔
اس مقدمے کی تفتیشی ٹیم نے فضل نبی نامی شخص کا ڈی این اے ٹیسٹ لیا اور پھر قبر کشائی کے بعد ان  انسانی اعضا کے نمونوں کے بھی ٹیسٹ کروائے گئے جو فضل نبی کے ڈی این اے سے میچ کر گئے۔
اس مقدمے کی تفتیشی ٹیم کے سربراہ کے مطابق ڈی این اے ٹیسٹ میچ کرنے کے بعد پولیس کو یہ اُمید ہو چکی تھی کہ پولیس اس اندھے قتل کا سراغ لگانے میں کامیاب ہو جائے گی۔
انسپکٹر احمد نواز کے مطابق پولیس نے فضل نبی سے عمران خان سے متعلق تفصیلات معلوم کیں۔ انھوں نے کہا کہ پولیس نے پہلے تو مقتول کے زیرِ استعمال موبائل سے اس کا ڈیٹا نکالا۔
انھوں نے کہا کہ موبائل کے اس ڈیٹا کو دیکھتے ہوئے یہ فیصلہ کیا گیا کہ پہلے مرحلے میں ان لوگوں سے پوچھ گچھ کی جائے جن کے ساتھ مقتول نے 10 یا اس سے زیادہ مرتبہ رابطہ کیا۔
تفتیشی ٹیم کے سربراہ کے مطابق اس ضمن میں متعدد افراد کو شاملِ تفتیش کیا گیا اور ان کے اور مقتول کے درمیان رابطوں کی نوعیت کے بارے میں بھی دریافت کیا گیا۔
انھوں نے کہا کہ اس ڈیٹا کے مطابق مقتول ایک ہی نمبر پر روزانہ کی بنیاد پر کسی شخص سے رابطہ کرتا تھا اور وقوعے سے پہلے سات روز کے دوران دن میں پانچ یا چھ مرتبہ رابطہ ہوتا تھا۔
انھوں نے کہا کہ جب اس موبائل نمبر کی تفصیلات حاصل کی گئیں جس پر مقتول روزانہ کی بنیاد پر رابطے میں تھا تو یہ نمبر چکوال کے ایک رہائشی محمد اسحاق کا تھا جو پولیس کے بقول علاقے میں قبضہ مافیا کے طور پر جانا جاتا تھا۔
تفتیشی ٹیم میں شامل ایک اہلکار کے مطابق پولیس اسحاق کو شاملِ تفتیش کرنے کے لیے جب اس کے ڈیرے پر پہنچی تو ملزم کے دائیں ہاتھ میں اسی طرح  کی ہی انگوٹھی تھی جس قسم کا نشان مقتول کے بازو پر تھا۔
انھوں نے کہا کہ پولیس نے ملزم کے ہاتھ کی انگلی میں پہنی ہوئی انگوٹھی کو اتروایا اور اس کو زخم کی ان تصاویر کے ساتھ میچ کیا جو مقتول کے بازو پر تھا۔
انھوں نے کہا کہ اسی بنیاد پر پولیس نے گذشتہ ماہ ملزم اسحاق کو تفتیش کے سلسلے میں حراست میں لیا اور پھر گرفتاری  ڈال کرعدالت سے ملزم کا جسمانی ریمانڈ حاصل کیا۔
انھوں نے کہا کہ پہلے تو ملزم مقتول کو شناخت کرنے سے ہی انکاری تھا اور پھر دو دن بعد ملزم نے اقبالِ جرم کرتے ہوئے کہا کہ اس نے ہی عمران کو قتل کیا۔
انھوں نے کہا کہ ملزم نے دورانِ تفتیش پولیس کو بتایا کہ عمران کو قتل کرنے سے پہلے ہاتھا پائی بھی ہوئی تھی۔
بعد ازاں لاہور ہائی کورٹ کے راولپنڈی بینچ نے ملزم اسحاق کو ضمانت پر رہا کر دیا تاہم اس مقدمے کا ٹرائل آئندہ ہفتے شروع ہو گا۔
ڈسٹرکٹ اینڈ سیشن جج چکوال نے پہلے ملزم کی درخواست ضمانت مسترد کی تھی لیکن پھر ملزم نے لاہور ہائی کورٹ میں درخواست دی جسے عدالت نے منظور کر لیا۔
ملزم کے وکیل کا کہنا ہے کہ اس وقوعہ سے متعلق پولیس کے پاس کوئی عینی شاہد نہیں۔
بی بی سی سے گفتگو کرتے ہوئے ملزم اسحاق کے وکیل قیصر عباس کا کہنا تھا کہ پولیس کا یہ دعویٰ کہ ملزم نے اعتراف جرم کر لیا، اس کی کوئی قانونی حیثیت نہیں۔
چکوال کے ڈسٹرکٹ پولیس افسر کاشف ذوالفقار کا کہنا تھا کہ دورانِ تفتیش ملزم اسحاق نے پولیس کو بتایا کہ مقتول عمران ملزم کے بھانجے کا گن مین تھا جسے 2023 میں ان کے مخالف گروپ کے ارکان نے گولیاں مار کر قتل کر دیا تھا۔
انھوں نے کہا کہ جس وقت ملزم کے بھانجے کا قتل ہوا تو اس وقت مقتول عمران اس کے ساتھ بطور گن مین ڈیوٹی کر رہا تھا۔
ڈی پی او کے مطابق مقتول عمران، ملزم اسحاق کے بھانجے کے قتل کا واحد چشم دید گواہ تھا۔
انھوں نے کہا کہ قتل کے اس مقدمے کی عدالتی کارروائی کے دوران عمران نے بطور عینی شاہد گواہی دی اور عدالتی ریکارڈ کے مطابق عمران نے اپنے بیان میں ان ملزمان کو شناخت نہیں کیا جو مبینہ طور پر ملزم اسحاق کے بھانجھے کے قتل میں ملوث تھے۔
انھوں نے کہا کہ اس بیان اور دیگر ثبوتوں کو سامنے رکھتے ہوئے عدالت نے ان ملزمان کو بری کر دیا جس کا ملزم اسحاق کو شدید رنج تھا۔
ڈی پی او چکوال کا کہنا تھا کہ ملزم اسحاق نے عمران کو قتل کرنے کے حوالے سے یہ منصوبہ بنایا کہ اس نے پہلے ایک کمرشل گاڑی کے ڈرائیور کو فون کر کے کہا کہ وہ اگلے دن اس کے ڈیرے پر پہنچ جائے کیونکہ اس نے مویشی منڈی جانا ہے اور وہاں سے ڈیرے کے لیے کوئی جانور بھی خریدنے ہیں۔
انھوں نے کہا کہ منصوبے کے مطابق کمرشل گاڑی کا ڈرائیور جب متعلقہ جگہ پر پہنچا تو وہاں پر پولیس کے بقول ملزم اسحاق کے ہاتھ پاؤں رسیوں سے بندھے ہوئے تھے اور جب اس کو رسیوں سے آزاد کیا گیا تو ملزم نے خود اس واقعے کے بارے میں پولیس کو 15 پر کال کی اور جائے حادثہ پر پہنچنے والے پولیس اہلکاروں کو اس واقعے کے بارے میں بتایا۔
انھوں نے کہا کہ پولیس نے اگرچہ اس مبینہ ڈکیتی کی واردات کا مقدمہ درج کیا تھا لیکن جب اس بارے میں تحقیقات کیں گئیں اور جو اس ضمن میں شواہد اکھٹے کیے گئے تو ان کے مطابق ایسا کوئی واقعہ رونما ہی نہیں ہوا تھا۔
ڈی پی اور کاشف ذوالفقار کا کہنا تھا کہ دورانِ تفتیش ملزم نے پولیس کو بتایا کہ اس نے ڈکیتی کا یہ ڈرامہ عمران کو قتل کرنے کے سات روز بعد بنایا تاکہ کسی کو ان پر شک نہ گزرے۔
اُنھوں نے کہا کہ ملزم نے عمران خان کے سر پر کوئی بھاری چیز ماری جس کے بعد تیز دھار آلے سے اس کے جسم کے ٹکڑے کر کے انھیں ایک بوری میں ڈال کر نجی ہاؤسنگ سوسائٹی کے زیرِ تعمیر تالاب میں پھینک دیا۔

